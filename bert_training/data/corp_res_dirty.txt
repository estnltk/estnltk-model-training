MARIA TEIVERLAUR
Mina olen veel noor …
MARIA TEIVERLAUR ( 1955 ) on meditsiinipsühholoog , Jämejala Psühhiaatriahaigla psühholoogia kabineti juhataja .
Viljandi Kultuurikolledzi õppejõud .
Pedagoogikakandidaat aastast 1992.
Teie käest küsitakse , kui vana Te olete .
Tundub , et sellele pärimisele on lihtne vastata .
Aga võta näpust … nüüdisaja teadus eristab hoopis mitut erinevat vanust , sealhulgas näiteks bioloogilist , sotsiaalset ja psühholoogilist .
Inimese subjektiivne suhtumine oma vanusesse on küllaltki erinev .
Mõnigi eakas inimene võib tunda end nooremana , teine vanemana kui elatud aastad näitavad .
Elus juhtub sageli , et inimene peab end nooremaks , kui ta tegelikult ( n.-ö. kronoloogiliselt ) o n .
Mõned aastad tagasi korraldati katse , milles osales 83 kõrgharidusega meest ja naist vanuses 21 - 44 aastat .
Nad pidid ette kujutama , et ei tea oma tõelist vanust , ning andma subjektiivse hinnangu selle kohta .
Tulemused näitasid , et ligi veerandil tegel ik ja subjektiivne vanus kattusid kas täiesti või piirdus erinevus aastaga .
Üle poole katsealustest pidas end nooremaks ja umbes viiendik tundis end vanemana , kui nad tegelikult olid .
Nooruse saladused
Subjektiivne arvamus oma vanuse kohta on üsna oluline , sest enesetunnetusest selle kõige laiemas tähenduses sõltub ju inimese meeleolu ja käitumine .
Miks inimesed oma vanust erinevalt tunnetavad , on püütud seletada mitut moodi .
Teadlaste seas ühe levi nuima arvamuse järgi on igal isiksusel nn. aastate psühhofüsioloogilise aktiivsuse tsüklite “ loendaja ” , mille “ näitude ” alusel hinnataksegi oma psühholoogilist vanust .
Teine seletus opereerib saavutustega , eneseteostusega , mis on teatud eas inimestele ena masti omane .
Rõhutatakse , et kui inimese saavutused ületavad sotsiaalsed ootused , hakkab ta end tundma vanemana , kui ta tegelikult on .
Juhul , kui saavutused on väiksemad kui teatud vanuses temalt loodetakse , tunnetab isik end nooremana .
Katsed näitavad , e t näiteks vallalised tunnetavad end oluliselt nooremana kui abieluinimesed .
Inimesed , kes tunnetavad end tegelikust tunduvalt nooremana , on sageli vähem iseseisvad ja emotsionaalselt ebastabiilsemad .
Seega võib psühholoogilist vanust defineerida ka kui isiksuse psühholoogilise aja realiseerumise astet .
Või teisiti - psühholoogilise aja realiseerumist ehk täitumist teadvustab iga inimene oma “ hingelise ” vanusena , mida nimetataksegi isiksuse psühhol oogiliseks vanuseks .
Erinevalt kronoloogilisest ja bioloogilisest vanusest on psühholoogiline vanus pöörduv , s.t. et inimene võib muutuda järjest nooremaks .
See toimub enamasti n.-ö. psühholoogilise tuleviku suurenemise arvel : kui inimene loodab kaua elad a , siis ta vananeb “ aeglasemalt ” .
Mõtted , mis teevad vanemaks või nooremaks
Nagu teada , elavad paljud vanad inimesed oma mõtetega rohkem minevikus .
Sellega püüavad nad kompenseerida oma bioloogilist ja sotsiaalset vananemist .
Elades mineviku kujutlustes oma ilusate mälestuste keskel tunneb vana inimene end emotsionaalselt tea taval määral nooremana .
Täpsustuseks peab veel lisama , et see , kes elab mõtetega rohkem tulevikus , kui olevikus , tunnetab end vanemana , kui inimene , kes “ elab siin ja praegu ” .
Praktika näitab veel ka , et lootuse kaotanud inimese ja optimistlikult meelestatud inimese psühholoogilise mineviku ja tuleviku suhe ning psühholoogilise aja täitumus erinevad oluliselt .
Psühholoogiline vanus on seda suurem , mida vähem inimene loodab veel elada ja mida enam on realiseerunud tema psühholoogiline aeg .
Märkimist väärib fakt , et erinevates eluvaldkondades ( tööl , kodus , sõprade keskel jne . ) hindab inimene oma psühholoogilise aja täitumust erinevalt , seega on vastavalt tegutsemise sfäärile erinev ka tema psühholoogiline vanus .
Igal juhul on lootus ja h uvi oma tuleviku vastu isiksuse harmooniliseks psühholoogiliseks arenguks väga oluline .
Inimene , kellele tulevik ei tõota meeldivat tegevust ja eneseteostust , vananeb psühholoogiliselt enneaegselt .
LISA - Arvutage ise oma psühholoogiline vanus Kirjutage meile , mis tulemused saite !
Eesti lähemat minevikku mäletame kõik .
Üheselt ja täpselt on see siiski jäädvustatud paberil - dokumentides , lepingutes , kirjavahetustes , protokollides .
Kui hävivad paberid , kaob osa ajaloost …
Et Eesti riigi lugu oleks kunagi taastatav , selle nimel tegutseb tänavu seitsmekümneviieseks saav Riigiarhiiv .
Eesti riiklikule arhiivindusele pandi alus 1920. aastate alguses , alustab oma juttu Riigiarhiivi teadusdirektor Tiit Arumäe .
Ühelt poolt oli varasemast ajast säilinud palju “ pabereid ” , mille hoidmine tuli korraldada riiklik ult , teisest küljest aga nägi riik , et ka tema ise hakkab “ tootma ” dokumente , mis tuleb kunagi arhiivi anda .
Vanemate dokumentide hoidmiseks loodi Tartusse Riigi Keskarhiiv , Riigiarhiiv asutati samal aastal , käskkiri selle kohta k annab kuupäeva 9. veebruar 1921.
Toompea südames
Riigiarhiiv asutati eeskätt ja ainult riigiasutuste dokumentide kogumiseks ja hoidmiseks .
Et riigivõim asus siis ja asub ka praegu Tallinnas , sai arhiivigi asukohaks Tallinn .
Seda , kuidas riik oma arhiivindust hindas , iseloomustab kujuk alt asjaolu , et 1937 valmis Toompea lossis , riigivõimu keskuses , spetsiaalne arhiivihoone , millest enamus on Riigiarhiivi käsutuses siiani .
Oli arvestatud , et nendest ruumidest piisab mitmekümneks aastaks .
1940. aasta muutis olukorda ja arhiivindust tabas katastroof selleski mõttes , et kuna lõpetati Eesti Vabariigi riigiasutuste töö , lisandus arhiividesse tohutul hulgal dokumente .
Riigiarhiivi maja Toompeal sai ootamatult ruttu täis .
Riik ja ametnikud ei mõista
Kui rääkida Eesti arhiivindusest täna ja tervikuna , siis tuleb tõdeda , et riiklikul tasemel ei ole arhiivindusel praegu isegi seaduslikku tuge , kehtiv valitsusseadus ei näe ette sellist valdkonda kui arhiivindus .
Arhiive juhib üks Riigikantselei osakond .
Õnneks on viga mõistetud ja hakatud ette valmistama arhiiviseadust , mis taastaks omaette , kogu ülejäänud riigielu läbiva arhiivisüsteemi .
Miks riik arhiividega ikkagi nii üleolevalt käitub ?
Põhjus peitub selles , et ei teata , mis tähtsus arhiivindusel ühiskonnas on .
Kunagi oli arhiiv nii oluline , et see ehitati “ riigi keskele ” , Toompeale , rõhutab Tiit Arumäe .
Tänapäeval ei ole Eestis veel mõistetud , et demokraatlik ühiskond baseerub dokumendile , paberile , et dokumendi säilitamine ja hoidmine on oluline riigi järjepidevuse seisukohalt .
Kui 1920. - 1930. aastate elu on praegu sageli võimalik detailselt jälgida , siis tulevikus jääb 1980. aastate lõpp ja 1990. aastate algus uurijatele küll mõistatuseks .
Arhiivis on väga lünklik materjal , mille alusel on raske mõista , mis toimus , rõhutab Aimar Altosaar .
Kui hinnata rahas ?
Väga raske on öelda , milline Riigiarhiivis säilitatav dokument on kõige tähtsam , kõige haruldasem .
Dokumendi väärtus sõltub suuresti kasutajast .
Ühe jaoks on väärtuslik Iseseisvusmanifest , teise jaoks esimese klaasi õpilaste nimekiri , kus on kirjas tema vanaisa .
Kui fantaseeriks ja kujutaks ette , et oleme oksjonil , näiteks Rios ?
Seal saaks kõige suuremat raha ehk mõne Hitleri allkirjaga pöördumise eest , sest see nimi on maailmakuulus , arvavad vestluskaaslased .
Tegelikult on arhivaali väärtust rahas pea võimatu väljendada , sest riigi omanduses olevaid dokumente ei müüda .
Ja arvatavasti ei annaks paljude paberite eest keegi sentigi .
Kuid näiteks Eesti riiklust puudutavad dokumendid on kahtlemata hin damatud .
Piisaks ühest halvast inimesest
Arhiivis säilitatav on väärtuslik .
Neid väärtusi tuleb kaitsta , kuid probleeme on klimaatilise turvamisega ning vahendeid nõuaks ka dokumentide kaitsmine pahatahtlike inimeste eest , aga rohkemaks pole praegu võ imalusi ( loe : raha ) .
Tuleb siiski loota , et kõigist raskustest hoolimata võimalikult palju Eesti ajalugu alles jääb !
Vahendas Kärt Jänes-Kapp
Riigiarhiivis kuuldust pikemalt
“ Horisondis ” nr. 3
VELJO SINIVEE
Kuumad uudised
Teateid olnust olevatele saab lugeda võrgu uudistegruppidest ( Newsgroups ) .
Nendega liitumise võimalus on olemas kõigis “ võrgutamise ” programmides .
Netscape'is ( versioon 2.0 ) kargab klahvile Newsgroups vajutamisel ekraanile aken teatega , millistesse rubriikidesse on võimalik end üles anda .
Klikkinud aknas olevale nupule Viewall newsgroups , loetakse pärast mõningast mõtlemist ja vintsi kõristamist ette kõik teid teenindavale serverile tuntud uudised .
Jutud on ilusasti teemade ja alamteemade kaupa ära jagatud .
Oma huvi mõne ala vastu saab üles näidata tema nimest vasakul olevasse ruutu ( hiirega ) risti tehes .
Valitud teemale vastavaid nupukesi võib lugeda ka ilma igasuguse registreerimiseta , klikkides lihtsalt artikli nime peal .
Sageli tasubki nii teha , sest huvitavate nimede all on palju igasugu tühja-tähja .
Näiteks grupis alt .
destroy .
microsoft on terve hulk märkusi selle kohta , kui vilets Win95 ikka on ( see pole ju ammu uudis ! ) .
Nimekirja üle vaadanud , vajutage klahvile Subscribe to selected newsgroups .
Edaspidi teid enam kogu maailma kollase kirjandusega ei tülitata .
Kodu-uudiste ülevaate leiate aadressilt .
Samas serveris on viitasid ka muudele Eesti kohta infot pakkuvatele web'i lehekülgedele :
1. füüsiliselt Soomes asuv eestimeelne ja - keelne server ;
2.
CIA teateid meie kohta ( aastast 1994 ja varasemad )
;
3.
USA riigidepartemangu hoiatused reisile minejatele ( ka Eesti kohta ! )
;
4. sama asutuse ülevaade inimõiguste alasest seisust Eestis gopher : / / gopher .
voa .
gov / 00 / pub / documents / human_rights_94 / estonia .
html .
Eesti uudisteserverite loetelu on saadaval EENET'i leheküljel ( ) .
Eespool kirjeldatud gruppides ei ole tegelikult uudiseid sellisel kujul , nagu me oleme harjunud lehest lugema .
Newsgroup'id on rohkem võrgu kasutajate vestlusringid , kus räägitakse kõigest , mis keelel ja meelel .
Maailmauudiseid võib leida aadressilt :
?
Dcticker .
html .
Lugeda saab nupukeensi poliitikast , ärist , spordist jne .
Enne Kanaari saartele puhkama minekut võiks vaadata ilmateadet ( samal aadressil , vajutada sõnale Weather ) .
Kogenud meteoroloog muidugi teiste kirjutatud ennustusi ei usu ja koostab oma .
Talle on abiks samast leitavad ja iga tunni tagant uuendatavad satelliidipildid .
Need leheküljed kuuluvad tegelikult CNNile ( ) .
Veel üks silma hakanud uudiseid pakkuv lehekülg asub Eestist umbes 80 km kaugusel , kuid on kättesaadav ka aadressil .
Võrgust satutakse millegi asjaliku peale tavaliselt juhuslikult ringi ekseldes .
Mis teha siis , kui pole aega sihitult ringi uidata ?
Vaatame ringi Eestis
On olemas selline vahva koht , nagu .
Seal on kirjas kõik eesti www-serverid .
Uute serverite või teenuste jaoks on oma rubriik .
Nii võib leida ajalehti ( Sõnumileht , Kodukiri jne . ) , ajakirju , koole , jutukaid ( The Roadkill Café telnet : / / cache.uninet.ee : 5555 ) ja janu korral ka ühe hubase kõrtsi :
Viimatinimetatud serveril on üks pisike puudus - hinnakirjades nimetatud jooke ei saa oma arvutisse download ' ida .
Ehk tulevikus …
Uurida tasub ka valmimisel olevaid lehekülgi .
Näiteks tervitab teid vahvalt .
Arvuti ostmiseks firma valimisel aitab kindlasti byrosaurus ( ) .
Nojah .
Me ju pidime midagi asjalikku otsima ja kiiresti kah veel .
Infot saab ilmselt raamatukogusid külastades .
Õnneks ei ole enam vaja tolmustes kartoteegikastides sobrada , sest moodsad raamatukogud on nüüd ka on-line .
Rahvusraamatukogu asub ( virtuaalsel ) aadressil : , kuid esialgu sealt peale fotode midagi ei leia .
Http : / / pakub infot nii Eesti kui ka Läti , Leedu ja Venemaa kohta .
Muu hulgas on olemas näiteks Eesti infoserverite klikitav kaart .
Tartu ülikooli raamatukogu annab oma kataloogid lahkesti võrguüldsuse käsutada ja kasutada .
Nende infoosakond pakub teavet ka teiste kogude ja andmebaaside kohta .
Teaduste Akadeemia fondid on samuti Neti soppidesse üle kolinud - .
Muu maailma raamatukogude nimekirju leiab mitmetest kohtadest , näiteks .
Järgnevalt toon ära paari on-line andmebaasi võrguaadressid :
5.
Distance Education Database Inglismaa Open University's .
Kasutamine on hetkel tasuta , kuna asutuses ei suudeta hinnas kokkuleppele jõuda .
Aadress : telnet : / / acsvax.open.ac.uk ; kasutajanimi : ICDL ; account code : ESTONIA ; parool : aaa ) .
6.
ECHO ehk siis European Commission Host Organization .
Tegemist on Euroopa Ühenduse infosüsteemide arengu soodustamiseks loodud organisatsiooniga .
Aadress : telnet : / / echo .
lu ; kood on XT89925D .
7.
Information Market - Europe .
Annab infot Euroopast ja tema elektroonsest infoturust .
Aadress : .
Võrgust info leidmiseks on mõttekas kasutada otsinguroboteid .
Nad oskavad etteantud võtmesõnade järgi leida nii konkreetseid artikleid , andmebaase , raamatukogusid kui ka lihtsalt antud teemat puudutavaid jutukesi .
Roboteid mahub võrguavarustesse palju .
Seega , kui mõnel neist on klientide teenindamisest hing kinni jäänud või on ta liiga rumal , et osata meie probleemi lahendada , tuleb valida lihtsalt järgmine .
Iga nuhi sabas on kindlasti veel üks nuhk .
Nii on ka päringurobotite otsimiseks vahendeid :
8.
CUSI ( ) firma Nexor programm , millel on palju “ tuttavaid ” võrguotsijaid ;
9.
W3 Search Engines ( ) Genfi Ülikooli töö .
Omab suuri varusid , kuid teda täiendatakse siis kui viitsitakse .
Mõnele “ võrgutajale ” meeldib rohkem niisama ringi surfata .
Ka sellisel juhul on vaja mingitki punkti , kust rännakut alustada .
Proovige näiteks Mosaic'i “ kodust ” Kui liinid on punased , laseme neil jahtuda ja eelistame parem eestimaist Meediamaa väljaannet .
Mingi organisatsiooni kodulehekülje aadressi on võimalik ka “ klaviatuurist välja imeda ” , kui teatakse mõnda lihtsat reeglit .
Käsus kõige ette kirjutatav http : / / viitab hüperteksti kasutamisele .
Web'i lehtedes nii ongi .
Järgneb tavaliselt grupp www , mis näitab , et tegemist on World Wide Web formaadis leheküljega .
Edasi tuleb konkreetse asutuse või firma arvuti nimi ( näiteks Louvre , Philips , MTV3 ) .
Aadressi lõpetab maa tunnus ( Eesti puhul ee , Soomes fi , Prantsusmaal fr jne ) .
Soome televisiooni kanal MTV omab seega aadressi : .
Ameerikaga on natuke teine lugu .
Seal on mehed , kes kannavad Camel boots'e ja käivad omi radu .
Kuna USAd tunneb nende arvates kogu muu mmaailm , ei peeta vajalikuks maa koodi kasutamist .
Selle asemel on sümbolitegrupp , mis viitab antud asutuse liigile ( gov - valitsusasutus , com - firma , edu - ülikoolid või muud õppeasutused ) .
Sellel aadressil öeldakse Error 404  .
Milles asi ?
Paljud serverid jalutavad aeg-ajalt mööda võrguavarusi ringi , et endale soojemat pesa leida .
See , et tuttavalt aadressilt enam tuttavaid eest ei leia , on normaalne asi .
Nad on jälle kolinud !
Tavaliselt jätab serveri omanik vanale aadressile mõneks ajaks teate , kust teda nüüd leida võib .
Kui seda pole , kasutage “ aadressbürood ” ( ehk siis otsinguroboteid ) .
Nemad teavad küll .
Seekordse võrgutamise lõpuks pakuks miskit huvitavat laiast mailmast .
Nimelt võib iga kriminullide sõber nüüd tutvuda New Yorgi mafioosodega .
Toksige masinasse aadress ning teie ees avaneb värvikas ja põhjalik graafikutega varustatud ülevaade viiest oletatavast New Yorgi maffiabossist .
Raporti koostaja mister Alan Munn ( huvitav , kas ta on veel elus ? ) toetub põhiliselt kohtuaruannetele ja ajakirjanduse materjalidele Muu hulgas saame teada ka Genfi maffiaperekonna oletatava bossi Vincent “ The Chin ” Gigante New Yorgi kodule lähima metroojaama nime .
Selliste asjade teadmine võib mõjuda halvasti teie tervisele , kuid huvitav koht on too web'i leht kindlasti .
Kui automaatidega varustatud mehed juba uksele koputavad , tasub proovida aadressi , kus Nashville'i politsei leitnant Ken Pence jagab oma laialdasi teadmisi .
Muu hulgas on seal terve enesekaitse lehekülg .
Samas serveris on ka kuulus test , määramaks , kui tõenäoliselt te kuriteo ohvriks langete .
Tuleb vaid vastata mõnedele küsimustele ja vajutada Submit klahvile ning tulemus ongi välja raalitud …
Järgmine kord tegeleme rahulikumate asjadega , näiteks kuulame muusikat .
Senikaua otsige endale mõni soundikaart .
Head võrgutamist !
VELJO SINIVEE ( 1964 ) on Tallinna Tehnikaülikooli füüsika instituudi elektroonikainsener
( e-post : felc@ce.ttu.ee ) .
Mis saab Eesti teadusest ?
Kui kindlalt võib end tunda Eesti teadus ja teadlaskond ?
Need küsimused südamel , pöördusin haridusministri prof .
Jaak Aaviksoo poole .
Töötasite pikki aastaid Tartus Füüsika Instituudis , olete teaduste doktor , Eesti TA akadeemik .
Millal viimati ise laboris eksperimenteerisite ?
Laboris olin viimati eelmisel nädalal ja see asub endiselt Füüsika Instituudis .
Nii on see olnud 1992. aastast , mil mind valiti Tartu Ülikooli professoriks , kuigi eelkõige tuli mul asuda ülikooli prorektori kohuseid täitma .
Olen praegugi veel Tartu Ülikooli eksperimentaalfüüsika instituudi juhataja kohustes .
Sellele ametipostile asunud , alustasin ülikooli füüsikaosakonna teadussuundade põhjalikku moderniseerimist .
Et töö sai ette võetud hulk aega varem , kui mulle ministri tooli pakuti , siis pean enda algatatud tegevuse niisugusele tasemele viima , et võiksin oma kohustused südamerahuga teistele üle anda .
Mu enda teadustöö baas asub aga jätkuvalt Füüsika Instituudi ruumides , mis kõneleb ka ülikooli ja akadeemilise teadusasutuse heast koostööst .
Et teadustöö päris unarusse ei jääks , olen püüdnud ühe päeva nädalas füüsikale pühendada .
Veidi nõu tuleb anda ka doktorandile Indrek Reimanile , kes peagi valmistub oma doktoriväitekirja kaitsma .
Eesti Haridusministeerium on nüüd katuseks Eesti Teaduste Akadeemia endistele uurimisasutustele .
Kas see katus on ka vettpidav ?
Tõepoolest , täna on ministeerium katuseks enamikule instituutidest , ehkki mitte kõigile .
Tulevikus oleks mõeldav , et mõni endine akadeemia asutus oleks majandus- , põllumajandus- või keskkonnaministeeriumi halduses .
Teatud mõttes on need asutused jäänud küll ka vihma kätte , kuigi formaalne vihmavari on pea kohal .
Näiteks ei suuda haridusministeerium täita seda rolli , mis varem Teaduste Akadeemia , sest puudub tavaline akadeemiline pädevus .
Tuleviku jaoks oleks vaja leida niisugune lahendus , mis sellegi probleemi lahendaks - selleks tuleb parandada teaduskorralduse seadust .
Praegu on seal mitmeid vasturääkivaid norme , mis on tekitanud kahetsusväärse segaduse .
Kuidas kooskõlastada teadusalast koostööd kõrgkoolide ja uurimisinstituutide vahel ?
Usun , et lähemas tulevikus polegi seda vaja administratiivselt koordineerida , kuna akadeemilised teadusasutused töötavadki ülikoolide juures .
Enamuses .
Üks osa neist võib jääda kohalike omavalitsuste rüppe , nagu seda on Tallinna linnale praegu botaanikaaed , teised oleksid riiklikud teadusasutused , mis kuuluksid ministeeriumidele ja kus toimuks eelkõige riiklike arendusülesannete täitmine .
Need oleksid enamasti rakendusliku suunitlusega asutused , mis tegeleksid pikemaajaliste prognooside ja strateegiatega .
Ettevalmistamisel on Teaduste Akadeemia seadus , kus oleks võimalik sätestada ka Teaduste Akadeemia asutuste olemasolu .
Seetõttu pole välistatud , et mõned teaduasutused hakkavad edaspidi kuuluma taas Teaduste Akadeemiale .
Tartu Observatoorium näiteks .
Teadlased kurdavad üsna sageli , et nemad on kuidagi valitsuse tähelepanust kõrvale jäänud või vähemalt see tähelepanu pole olnud küllaldane .
Mida sellest arvate ?
Eks sel kurtmisel ole oma tõepõhi all .
Õnneks täna tundub , et Eesti riigis kasvab siiski tunnetatud vajadus teaduslike teadmiste järel .
Nii ministeeriumide kui ka valitsuse tasemel on ilmnenud ikka ja jälle , et otsuste tegemiseks oma teadmistest napib .
Ja kui kasvab vajadus teadmiste järele , küll siis sünnib riiklik tellimus ning leitakse ka raha tellimuse täitmiseks .
Praegu kulub rahvuslikust koguproduktist teadusele 0,36 protsenti .
Seda on väga vähe .
See protsent võiks läheneda ühele , millele lisanduks veel üks protsent erasektori investeeringutest .
Mõnel alal võib varsti juba hilja olla riikliku tellimusega teadlaste poole pöörduda ?
Kohalikud ajud on juba maailma rändama läinud ?
Jah , ka nii võib mõnes valdkonnas juhtuda .
Siiski ei ületähtsusta ma tippteadlaste lahkumist Eestist .
Tõsi , viimase viie aasta jooksul on teadlaste arv meil vähenenud viiendiku võrra , ometi on teadlaste avaldatud artiklite arv tublisti kasvanud .
Valdav enamus tunnustatud tippteadlastest töötab Eestis edasi .
Palju rohkem tekitab mulle muret hoopis noorte vähene juurdetulek teadusse .
Esiteks kipuvad Läände õppima läinud noored meile kaduma minema , sest neil pole kuhugi tagasi tulla .
Ja teiseks , doktorantuuri ei astu alati kõige andekamad noored .
Arvatavasti ei väärtusta siis noored õigesti teadust ja teaduslikku tegevust .
Tõepoolest , teadus iseenesest ei ole noorte hulgas praegu populaarne .
Ülikooligi ei minda sageli teadmisi saama , vaid taotlema kitsast ja kasulikku kutseharidust .
Samasugused nähtused on üleminekuaegadel ette tulnud ka teistes riikides , näiteks pärast sõda Soomes .
Ümberkorraldustega ühiskonnas tekib palju uusi , sealhulgas küllalt atraktiivseid töökohti , mis nõuavad eelkõige uusi oskusi .
Ja nende kohtade täitmisel on noor endast vanema inimese ees eelistatud olukorras , sest viimane enam uusi oskusi nii kergesti ei omanda .
Kahjuks kipub see tänane noorte põlvkond “ kadunud ” põlvkonnaks kujunema , sest nendest , sageli formaalselt lõpetamata teadmistest , millega praegused 20-25aastased noored edukalt uutele töökohtadele asuvad , jääb kümne aasta pärast väheseks .
Siis tahavad firmade omanikud neid täies elujõus noori juba välja vahetada .
Kelle vastu ?
Neist 5 … 6 aastat nooremate , kuid juba korraliku hariduse saanud noormeeste-neidude vastu , kel seljataga kas magistriõpe või doktorantuur ning kes on paar aastat töötanud ka välismaal .
Neil on eelkäijatega võrreldes laiem haare , nad on paindlikumad ja tunduvalt perspektiivikamad .
Välismaa pankades ja nimekates firmades ei ole osakonnajuhatajatena tööl ühtegi pooliku haridusega inimest .
See on paratamatu , et praegused vajaliku hariduseta 25aastased osakonnajuhatajad on 5 … 10 aasta pärast oma praegusest leivast ilma .
Kui ma sellest räägin teise-kolmanda kursuse üliõpilastele , siis nad ei usu seda .
Nad jätavad ülikooli pooleli lihtsalt sellepärast , et lähevad tööle , kus teenivad küll paar-kolm korda rohkem kui neile loenguid pidavad professorid ning elavad hetkel sissetulekute poolest keskmisest tunduvalt paremini , kuid ei anna endale aru , mis nendega võib lähitulevikus juhtuda .
Meile kui teadlastele teeb muret seegi , et nii on kadumas ka teadustöö tegemise kultuur ja selleks vajalik atmosfäär .
Võib-olla on häda ka selles , et teadlasi ei peetagi ühiskonnas eesti kultuuri kandjaiks võrdväärselt muu loomingulise intelligentsiga ?
Mis saab siis niiviisi veel fundamentaaluuringutest ?
Alati leidub selliseid noori , kellele teaduses on oma võlu ja kes oma eesmärkide elluviimisel ei sea esikohale palka ja hetkekonjunktuuri .
Vähemalt esialgu võib nende peale loota , kuigi neid ei ole palju .
Teisalt , meil on ju aastakümnetega välja arendatud mitmetel aladel rahvusvaheliselt arvestatavad teadussuunad .
Kahjuks ei suuda Eesti riik neid kõiki praeguses mahus säilitada .
Ääretult rumal oleks aga hoolimatult kaotada see inimpotentsiaal ja need rahvusvaheliselt tunnustatud koolkonnad , mis meil on .
Üks sobivamaid võimalusi on suunata tugevad teadlased tarvilikele aladele , kus nende kogemusi ja teadmisi tulemuslikult kasutada saab .
See tähendab , et meil on hulk teadlasi , kes praegusel hetkel ei leia õiget rakendust ?
Just nimelt .
Paljud neist oleksid valmis ja võimelised teenima teistsuguseid eesmärke , kui seni .
Eesti riigile on hetkel oluline näiteks Sillamäe tehase tehnoloogia .
Sellele alale sobiksid inimesed , kes on saanud oma teadmised ja oskused mingil fundamentaalalal , on kursis värske erialakirjanduse ja tehnoloogia uudsete suundadega ning võimelised mõistliku ümberõppimise järel tehasega seotud probleeme analüüsima .
See on igal juhul operatiivsem ja odavam , kui koolitada päris uusi inimesi või palgata Lääne konsultante .
Muidugi tuleb neile ümberasumiseks luua motivatsioon .
Teame , et sageli kutsutakse meile väliseksperte , kellele makstakse sada korda enam kui oma inimestele .
Miks siis Eesti teadlastele ei võiks viis korda rohkem palka maksta , kui see samm on meile sedavõrd tähtis .
Kas võib loota , et Eesti praeguses valitsuses hoobade juures olevad inimesed hakkavad ka teadust vajalikul määral väärtustama ?
Ma kaldun arvama , et olenemata sellest , kes valitsuse toolidel on istunud või istuvad , sõltub teaduse väärtustamine neist tunduvalt vähem , kui ühiskonnas tervikuna hetkel valitsevatest arusaamadest .
Näiteks ka astroloogia ja astronoomia vaheline tasakaal peegeldab just tänast ühiskonda , mitte halbu ministreid või teadlasi .
Ma ei taha astroloogiat ära kaotada .
Aga nimetatud kahe suuna vaheline tasakaalupunkt on ilmselt paigast ära ning ei asu seal , kus arenenud riikides .
Aga et see kord õigesse paika nihkuks , selleks ongi vaja inimestele rohkem teadmisi anda .
Ilmselt saa ( ksid ) vad siin palju ära teha teadusi-teadmisi populariseerivad väljaanded ja meediakanalid , aga ka teadusleheküljed ajalehtedes , mis vahepeal täiesti kadunud olid ning nüüd siiski hakkavad mõnede ärksamate ajakirjanike olemasolu tõttu pisitasa tagasi tulema .
Vahest peaks riik kindlustama ka teadlastele koha , kus nad saaksid oma tõekspidamisi avaldada ja oma tegudest rahvale kirjutada-rääkida ?
Tõepoolest , Eesti avalik arvamus ei väärtusta teadust sel moel , kui ta seda võiks teha , veelgi enam niiviisi , nagu seda tehakse teistes riikides .
Arvan , et kui küsida tavakodanikult , mida on vaja , et Eesti riik jääks püsima , siis peetakse oluliseks eeltingimuseks keelt , võib-olla ka talukultuuri , muusikat , majandust , julgeolekut ja mida iganes .
Märksõna “ teadus ” peale vaevalt mõni tuleb .
Millest on see tingitud ?
Põhjusi on mitmeid .
Üks on objektiivne - viimaste aastakümnete jooksul pole olnud paljude probleemide jaoks vaja suuri tarkusi , vaid lihtsat ja tervet “ talupojamõistust ” .
Tuli ausalt otsustada ja seda sai teha ka teaduseta .
Mis meediasse puutub , siis viimastel aastatel on ilmselt domineerinud lihtne soov kommertslikult ellu jääda .
Näiteks vaadates ajalehtede esilehekülgede stiili , tooni , artikleid , mida seal müüakse , siis pilt on üsna kurb , kaugel sellest , mida ma julgeksin tahta soliidsest ajakirjandusest .
Enamasti hakkab silma sensatsiooniline uudis , lihtsakoelistele asjadele teadlikult sissepumbatud intriig jne .
Loodame , et koos lugejaga kasvab ka ajakirjandus , paraneb ajakirjanike kutseoskus ning kindlasti nende sügavad tõekspidamised .
Usun ka , et Haridusministeerium ei luba olukorda , kus loodusteadused ja teadused kaoksid ära ajakirjanduspildist täiesti omaette väljaannete näol .
Millised on need objektiivsed näitajad , mille järgi hinnatakse teaduspotentsiaali Eestis ja milliseid teaduspoliitilisi otsuseid peetakse mõistlikeks ?
Teaduse puhul on oluline teadustöö kvaliteet , küsitava kvaliteediga teadustööl pole üldse õigustust , ka siis , kui selle teema või eriala vajalik on .
Sest vale või ebaadekvaatne teadmine ei saa põhimõtteliselt kasulik olla .
Kasulik saab olla teadmine , mis on kindlaks tehtud , läbi kontrollitud ja põhineb metodoloogial ja arusaamisel , milles ei teki mingit kahtlust .
Seetõttu on meil vaja kõrvaldada mitteteadus teadusest ja toetada seda , mis on hea .
See on üks teaduspoliitiline põhimõte , millest mina tahaksin juhinduda nii palju kui võimalik .
Teiseks , teadlastele peaks olema omane ümberõppimine ja uue tunnetamine .
Nad ei tohiks eluaeg uurida üht ja sama asja , alates üliõpilaspäevist kuni pensionini .
Ühe teema peale maksimaalselt viis aastat , ja siis uue asja juurde !
Seejuures käiks suunamine ka riiklikest eelistustest lähtudes .
Kolmandaks , teaduse ja kõrghariduse integreerumine pole ainult seepärast vajalik , et ülikoolis töötaksid parimad teadlased ja meil oleksid võimekad õppejõud , vaid eelkõige seetõttu , et suure osa teadusest teevad alati ja igal pool ära doktorandid ja üliõpilased .
Milliseid muudatusi oma ministriks oleku ajal kavatsete Eesti teaduse turgutamiseks lähemal ajal läbi viia ?
Tasapisi sooviks kasvatada teaduse finantseerimise osakaalu riigi eelarves eelkõige konkurentsivõimelistes rakendussuundades , mis on meile tarvilikud ja kus meil on öelda oma sõna mitte ainult Eestis , vaid ka välismaal .
Riigil peab olema niipalju tarkust , et need plaanid toetust leiaksid .
Juba käesoleval aastal loodan , et Kirde-Eestiga seotud tehnoloogiatega ja tema sotsiaalmajandusliku integratsiooniga ning Eesti rahvastiku ja rahva tervisega hakkavad tegelema Eesti tippteadlased .
Tõsi , teadlasi ei saa sundida , kuid tuleb väga selgelt välja öelda , et riik peab nende küsimuste lahendamist ülioluliseks ning leiab oma nappidest vahenditest selleks ka raha .
Ja teadlastel jääb siis otsustada , kas nad tegelevad edasi oma lemmikteemaga seniste nappide vahendite ulatuses või nad eelistavad paremaid uurimistingimusi , et kaasata sellesse tegevusse võimalikult palju ka magistrante ja doktorante .
Kui vajalik tunnetuslik moment on nendel probleemidel sees , siis teadlane hakkab sellega tegelema , ainult raha pärast mitte .
Selle piiri tunnetamine jääb ministeeriumi ja tema ametnike ülesandeks , ja kui nad saavad sellega hakkama , suudavad Eesti teadlasedki täita neile pandud lootusi .
Usutles REIN VESKIMÄE
TÕNU TUVIKENE
UNO VEISMANN
Meie poolt luubi alla võetud perioodist 1994 - 1995 jääb veidikene varasemasse aega üks tähtsündmusi , mida ei saa samuti siinkohal kuidagi kajastamata jätta .
Nimelt lähenes 1993. aasta 12. detsembril startinud Endeavour orbiidil tiirelnud Hubble'i kosmoseteleskoobile HST ja ülejärgmisel päeval tõmbas selle manipulaarhaaratsiga oma lastiruumi .
5. detsembril väljusid aga Story Musgrave ja Jeffrey Hoffman avakosmosesse ning remontisid HST-d ligi kaheksa tundi .
Seejärel töötasid avakosmoses veel Kathry n Thornton ja Thomas Akers .
Remondi käigus korrigeeriti kosmoseteleskoobi vigast optikasüsteemi kontaktläätse paigaldamisega , kinnitati uus päikesepatarei , parandati güroskoope , arvutisse lisati koprotsessor .
Nagu näitasid juba sama aasta detsembris saadu d uued pildid , läks Hubble'i teleskoobi parandamine korda .
Tõsi , remont oli NASA andmetel aukartustäratavalt kallis - ligi 700 miljonit dollarit .
Planeetidevahelised automaatjaamad Ameerika automaatjaam Clementine oli mõeldud Kuu ja väikeplaneet Geographose uurimiseks .
Pärast väljasaatmist 25. jaanuaril 1994 kaardistas ta põhjalikult mitmes spektripiirkonnas Kuud .
Mai algul suunati Clementine orbiidile Geographose suunas , kuid a rvutirikke tõttu kulutas ta kogu kütuse , ning polnud enam võimeline oma ülesannet täitma .
Selle automaatjaama puhul on huvitav , et peale NASA osales ka “ Tähesõdade ” ettevalmistamiseks loodud ametkond .
12. oktoobril 1994 lõpetas lennujuhtide korraldusel Veenuse atmosfääris oma eksistentsi selle planeedi pinna radarkaardistamiseks mõeldud USA automaatjaam Magellan .
Ta oli startinud kosmosesüstiku Atlantis pardalt 5. mail 1989 ja jõudis kaardistada 98 protsenti Veenuse pinnast .
6. oktoobril 1990 väljasaadetud Euroopa Kosmoseagentuuri ( ESA ) automaatjaam Ulysses ( Odüsseus ) tegi ka midagi , mida polnud varem tehtud - lendas üle Päikese lõuna- ja põhjapooluse .
Kõige huvitavam on kahtlemata USA automaatjaama Galileo ülesanne .
7. detsembril 1995 sisenes temast juba juulis eraldunud sond Jupiteri atmosfääri , kust andis infot kuni atmosfäärirõhk temast jagu sai .
Automaatjaam ise hakkab aga tiirutama selle Päike sesüsteemi suurima planeedi ümber .
Veel enne Jupiteri juurde jõudmist on ta möödunud asteroididest Gaspra ( 29.10.1991 ) ja Ida ( 28.08.1993 ) ning edastanud nendest fotod .
Need olid üldse esimesed lähenemised asteroididele .
18. oktoobril 1989 kosmosesüstiku pardalt startinud Galileol on o lnud oma pikal teel mitmeid probleeme , neist tõsiseim - avanemisel takerdunud paraboolantenn .
Seetõttu on andmete edastamise kiirus väike ja seatud eesmärke saab täita vaid 70 protsendi ulatuses .
Fookuses maapind 21. aprillil 1995 saatis ESA orbiidile uue maapinna kaugsondeerimise satelliidi ERA-2 .
Kuigi ka neli aastat vana ERS-1 oli veel töökorras .
ERS-1 on tootnud enam kui miljon pilti 100x100 km , lahutusvõimega 30x30 m .
ERS-2 sondeerib maapinda raadiolainet ega aktiivselt , sest tema raadiolokaator kiirgab lühikesi impulsse ning registreerib nende peegeldusi maapinnalt .
Lahutusvõime on nii hea , et moodustuvad maapinna ( raadio ) pildid , nende saamist ei takista ka pilved .
Altimeetriga mõõdetakse ookeani pinna ta set mõnesentimeetrise täpsusega .
Piltide vahendamise keskusel on juba 15 000 tellijat kõigist maailma paikadest .
ERS-2 kannab ka osoonikihi monitooringu seadet GOME .
Ümber maakera on kujunenud kolm tehisobjektide rõngast : kõrgustel 875 , 1500 ja 3600 km .
Kokku tiirleb neil praegu 60 tuhat 1 … 10 cm mõõtmetega ja kaheksa tuhat üle 10 cm suurust objekti .
USA kosmilise ruumi jälgimisteenistus suudab viimastest enamikk u pidevalt jälgida , alates 1957. aastast on jälgitavaid objekte olnud umbes 25 000 .
Karta võib , et umbes 30 aasta pärast tiirleb ümber Maa kuni 30 miljonit eset .
Kasulikud tehiskaaslased hakkavad siis nendega katastroofiliselt põrkuma üks kord iga nelja a asta kohta .
1994 langetati USAs surmaotsus orbitaaljaamale Freedom .
Selle asemel orienteerus NASA koos AKAga ( Venemaa Kosmoseagentuur ) ühisprojektile Alpha , mille ettevalmistamise käigus külastavad USA astronaudid aastail 1995 - 1997 kümnel korral Venemaa orbitaalj aama Mir .
1997 - 2000 aga tehakse koos 31 starti Alpha monteerimisks .
Üks suurim kannataja Freedomi äralangemisel on ESA , kellel luhtuvad mitte ainult Freedom'ile kavandatud projektid ( Spacelab , Columbus ) , vaid ei jätku ka ruumi järgmistel süstikutel .
Oma v anuse tõttu on Mir küll juba üsna kahtlustäratav : täheldatakse suuri temperatuurikõikumisi siseruumis ja tundmatu päritoluga vibratsioone .
UNO VEISMANN ( 1934 ) on Tartu Observatooriumi peateadur ja Tartu Ülikooli keskkonnafüüsika instituudi dotsent .
TÕNU TUVIKENE ( 1952 ) on Tartu Observatooriumi insener .
REINO OHLAU
Mikroprotsessorid ja digitaaltehnika on vaikselt jõudnud pea igasse kodusse .
Nüüdisaegses olmeelektroonikas kasutatakse heli ja pildi töötlemisel üha sagedamini digitaaltehnikat .
Viimase areng on kaasa toonud pildi- ja eriti helikvaliteedi olulise paranemise koduses audio- ja videoaparatuuris ning loonud võimalused pakkuda teenuseid , mida analoogajastul võis lugeda ulmeromaanidest .
Numbriline signaaliedastus ja - töötlus on kodusesse telerissegi toonud NICAM-digitaalhääle , teleteksti ning mitmeid pildiefekte alates 100-hertsisest pildilaotusest , stoppkaadrist ja pilt-pildis funktsioonidest , kuni võimalusteni , mida ka nõudliku tarbija rahakott enam välja ei kannataks .
Esimese täisdigitaalse teenusena jõudis teleri vahendusel kodudesse teletekst .
See on ühesuunaline infoedastussüsteem , mis võimaldab tavalisel telekanalil lisaks pildile ja helile üle kanda teksti ja lihtsamat graafikat .
Vastu võtta suudavad seda eranditult kõik telerid .
Teleteksti saab vaadata ainult teleritega , millel on teleteksti lisaplokk ehk dekooder .
Tavalist telepildi vastuvõttu teletekst ei häiri , kuna seda saadetakse sel ajal , mil parasjagu pilti ei edastata .
Euroopas kasutusel olevas televisioonistandardis laotatakse pilti teleri ekraanile 25 korda sekundis .
Pildi moodustab muutuva intensiivsusega elektronkiir , mis 1 / 25 sekundi jooksul teleri ekraanil 625 korda vasakust äärest paremasse äärde kallutatakse .
Pilt laotatakse ekraanile kahe poolkaadri kaupa , rida rea järel ülevalt alla .
Elektronkiire jõudmisel ekraani alla paremasse nurka , suunatakse see taas üles vasakusse nurka järgmist poolkaadrit moodustama .
Esimeses poolkaadris laotatakse ekraanile pildi paaritud read ja teises poolkaadris pildi paarisread .
Teleri ekraanil tohib elektronkiire tee näha olla ainult liikumisel rida-realt ülevalt alla ( vasakult paremale ) .
Tagasiliikumise ajaks tuleb elektronkiir kustutada , kuna vastasel korral oleks näha kiire tee alt üles ehk diagonaalsed triibud ekraanil .
( Rikkis teleri puhul võivad need tõepoolest ka näha olla . )
Aega , mille jooksul elektronkiir alt paremast nurgast üles vasakusse nurka jõuab , nimetatakse kiire tagasikäigu ajaks .
See protsess vältab ligikaudu 1,4 millisekundit ja pildi jaoks peale kaadri sünkroimpulsi mingit vajalikku informatsiooni ei sisalda ( PAL-värvistandardis ) .
Osa kaadri tagasikäigu ajast kasutataksegi ära teleteksti ülekandeks .
Tagasikäigu ajal saadetakse tihti ka testsignaale , mis on vajalikud ülekandetrakti kontrolliks .
Teleteksti saade on jagatud üksteise järel saadetavateks numereeritud lehekülgedeks ( 100 - 899 ) , millest igaüks sisaldab mingit teksti või pilte .
Palju teksti sisaldavad leheküljed on jaotatud omakorda alalehtedeks , mida saadetakse järjestikku .
Iga teletekstilehekülg koosneb päisest ja tekstiosast .
Teksti mahub ühele lehele kuni 24 rida , igas reas võib olla kuni 40 märki .
Lehe päises on üks rida teksti .
Seal on näha valitud lehekülje number , kellaaeg , kuupäev ja peaaegu eranditult teleteksti ( või seda saatva firma ) nimi .
Teleteksti põhilised tehnilised parameetrid on toodud tabelis .
Valides teleteksti mahuks 75 lehekülge , saame valitud lehekülje ootamise ajaks halvimal juhul 18 sekundit ( juhul , kui teleteksti kanda üle kahel real kummaski poolkaadris ) .
Tegelikult on teleteksti võimalik üle kanda kuni 16 real poolkaadri kohta ( kaadrikustutuse ajal ) .
Esimeses poolkaadris ridadel 6 - 21 ja teises poolkaadris ridadel 319 - 334.
Siinkohal tuleb ära mainida piirangud , mida teleteksti ülekandele seab SECAM värvistandard .
Nimelt saadetakse SECAM ülekandes kaadrikustutuse ajal värvisünkroimpulsse ( esimeses poolkaadris ridadel 7 - 15 ja teises poolkaadris ridadel 320 - 328 ) .
Teleteksti võib saata potensiaalselt ainult viiel real , kui videosignaalile ei ole lisatud testsignaale 1 - 2 real .
Aeglase teleteksti näitena võib tuua Eesti Televisiooni poolt kasutatavat varianti .
Teletekst saadetakse kolmel vabal real kummaski poolkaadris , kuigi tehnika võimaldaks kasutada kõiki teletekstile lubatud ridu .
Seoses sellega venib ka valitud lehekülje ootamise aeg võrreldes mõne teise kanali , näiteks Soome televisiooni kanalitega , kus teleteksti saadetakse kaheksal real .
Teletekstilehekülgede süsteem on reeglina üles ehitatud nii , et lehekülg 100 on teleteksti pealeht .
Pealeht sisaldab tavaliselt infot kogu teleteksti ja selle alajaotuste kohta .
Alajaotused on enamasti jagatud sadade lehekülgede kaupa ja leht X00 ( 100 , 200 , 300 , jne . ) on selle saja sisukorraleheküljeks .
Nii on näiteks laialt levinud telekavade , saatetutvustuste , filmikommentaaride , jne üle kandmine tekstilehekülgedel 301-3XX ( sisukord leheküljel 300 ) .
Uuemad teletekstidekoodrid võimaldavad vastu võtta Euroopas järjest enam levivat TOPTEXT-süsteemis saadetavat teleteksti .
Täiuslikuma tekstidekoodriga varustatud telerite kaugjuhtimispultidel on muuhulgas värvilised nupud , millele TOPTEXT'is on antud omaette funktsioon .
Sinise nupuga valitakse alajaotus , kollasega teema ja rohelise nupuga lehekülg ( nimi ) .
( Näit .
uudised · majandusuudised · valuutakursid . )
Eelmise lehekülje valimine toimub punase nupuga .
Alajaotused ja teemad võivad olla esitatud ka tabelina , milles valimine toimub teleri kaugjuhtimispuldi kursorinuppudega .
TOPTEXT-teleteksti ülekanded on Eestis jälgitavad satelliidi vahendusel põhiliselt Saksa telekanalite teletekstides .
Esimesena Euroopas alustas teleteksti ülekandmist BBC ( B ritish B roadcasting C ompany ) juba paarkümmend aastat tagasi .
Seda sama teleteksti , millele inglased andsid nime CEEFAX , oleks võimalik vaadata iga tänapäevase teletekstidekoodriga varustatud teleriga .
Seega saatestandardis muutust toimunud ei ole .
Alternatiivne Prantsusmaal välja töötatud teletekstisüsteem Antiope on tänaseks konkurendi poolt välja tõrjutud ka viimase sünnimaalt .
Teleteksti areng ei ole siiski seisma jäänud .
Berliini messil IFA ' 95 esitleti uut teleteksti laiendatud võimalustega varianti HiText .
( teletekst level 2.5 ) .
HiText on allapoole ühilduv praegu laialdaselt kasutusel oleva ( level 1.0 ) teleteksti variandiga ja on tavalise dekoodriga varustatud teleri ekraanil näha nagu tavaline teletekst .
Nägemata jäävad vaid osa graafikat ja teksti see osa , mis jääb väljapoole level 1.0 poolt kasutatavat ekraanipiirkonda .
HiText võimaldab lisaks tavalisele teletekstile :
1. üle kanda igal real 56 märki ,
2. keerulisemaid ja parema resolutsiooniga graafilisi kujundeid ,
3. liikuvaid objekte ,
4. teksti ja graafikat on võimalik ekraanile esitada 15 erineva värviga .
Igat värvi taas 16 erineva intensiivsusega , mis annab kokku 240 kombinatsiooni .
5. ekraanile kuvada logosid jne .
6. kasutaja poolt valida spetsiaalseid sümboleid ( erilisi tähemärke ) ja värve ( 16x16 ) .
Mõned teleritootjad on andnud oma teleri teletekstile juba praegu nime MEGATEKST .
Reeglina tähendab see , et teler on varustatud Siemens'i HiText lahutusvõimega MEGATEXT protsessoriga ja vähemalt 100 tekstilehekülje mäluga .
Seevastu telerid , mis varustatakse uue HiText dekoodriga , hakkavad kandma nime MEGATEXT Plus .
Praegu veel ükski operaator HiTexti ei väljasta ja vajaliku varustusega telereidki ei paku ükski tootja .
Lähem tulevik näitab , kas turule jõuab kiiremini uue teletekstidekoodriga varustatud teler ( ja tarbijal tuleb oodata kuni lubatud HiText teleteksti ülekanded algavad ) või algavad varem HiText ülekanded ja tarbija hakkab telerivalmistajatelt uue dekoodriga telereid nõudma .
PEEP KALV
FOTO ALLKIRI
Tähekuninganna troon NASA Hubble'i kosmoseteleskoobi vahendusel .
Kolmest fotost koostatud kujutise värvusülekanne on loomulikule väga lähedane : punane valgus tuleb ühekordselt ioniseeritud väävli , roheline vesiniku aatomeist ; sinist kiirgavad kahekordselt ioniseeritud hapniku aatomid .
Parim maapeal tehtud foto Tähekuningannast ja udukogust ( David Malin , Anglo-Austraalia 3,9 meetrine teleskoop ) .
Tuntud tähetekke piirkonna Orioniga ( 1 ) on jõuliselt konkureerimas Madu .
Sama jõuline on nimetatud paikkonnast ( nüüd tuntuks saanud rohkem Tähekuningannana ) Hubble'i kosmoseteleskoobiga hiljuti tehtud foto .
Tõeliste madude munakurnast võib järglasi tulla mõnikümmend .
Tundub , et oma nimekaimule ei jää alla ka taevane Madu - sealgi on tähtede sünd tormilisem kui mujal .
Esimesena kirjeldas Mao , Amburi ja Kilbi kokkupuutepunkti lähedal , peaaegu täiskuu näiva läbimõõduga kaunist hajusat täheparve šveitsi astronoom P . L . de Chesaux 1746.
Charles Messier ' kataloogi s ( 1764 ) sai objekt nimeks M16 , märkusega “ tähed asuvad nõrgas valguses ” .
Arusaamatu , kuid pärast kuulsat prantslast ei näinud tähti ümbritsevat udukogu kogenuimadki vaatlejad ( näiteks sir William Her schel ise ) kuni esimese fotoni , mille tegi ameerika astronoom Edward Barnard 1895.
Laialisirutatud tiibadega hiidlindu meenutava udukogu M16 tuntuim nimi on Kotkas , kuid USA astronoomi Robert Burnhamjun .
pakutud Tähekuninganna tundub õnnestunum .
7000 .. 8000 valgusaasta kaugusel asuva pilve läbimõõt on 70 valgusaastat , mass 12 500 Päikese massi .
Pilves asuvate tähtede keskmine vanus on 800 000 aastat , kuid noorimad , vaid 50 000 aasta vanused on vastsündinud .
L eidub ka mitu T Tauri tüüpi muutlikku1 , alles prototähe lõppstaadiumis viibivat objekti .
Pilv koosneb peamiselt vesinikust , millesse on lõikunud tumedad ribad - molekule ja tolmu sisaldavad tihedamad pilved .
Need on inglise astronoomi ja publitsisti Fred Hoyle'i ( 2 ) rohkem kui valgusaasta pikkused “ elevandi londid ” ( kuumem gaas paisub ja tungib jahedamasse nagu pomm ) ehk Burnhami Tähekuninganna troon .
Tähekuninganna udukogu kujutab endast hiiglaslikku inkubaatorit , milles umbes 60 enneaegset tibu teevad palju pahandust : esimesena tekkinud suure massiga ülikuumade tähtede võimas ultraviolettkiirgus hajutab energiliselt pilve , s elle tihedus saab väiksemaks kriitilisest , ja sajad uued tähed jäävad sündimata .
Sellest hoolimata tähti siiski tekib ( Hubble'i teleskoobi fotol on üks niisugune “ loode ” rõngastatud ) , kuid uued on varase matest väiksemad , sest ultraviolettkiirgus hajutab ka alles kokkutõmbumist alustanud prototähtede väliskihte .
Neid looteid , molekulaarse elevandi londi sees ja sellest sõrmedena välja ulatuvaid tihendeid nimetavad astrono omid aurustuvateks gaasilisteks gloobuliteks .
Mõõtmetelt on nad Päikesesüsteemist pisut suuremad .
Hubble'i kosmoseteleskoobi fotode autorid , Arizona Ülikooli astronoomid Jeff Hester ja Paul Scowen jätkavad praegu maa peal infrapuna- ja millimeeter-raadiokiirguse lainetel .
Uued vaatlused kosmosest on kavas 1997. aasta lõpul , kui Hubble'i teleskoobile on paigaldatud uus infrapunakaamera ja spektromeeter .
( 1 ) “ Horisont ” nr. 7 1995 , lk . 39 - 46.
( 2 ) Tema kuulus “ Must pilv ” on avaldatud “ Horisondis ” 1967 - 1968 ( tõlkija käesoleva loo autor Peep Kalv - toim . ) .
PEEP KALV ( 1934 ) on Tallinna Tehnikaülikooli füüsika instituudi vanemteadur Tallinna Tähetornis .
Füüsika-matemaatikakandidaat .
REINO OHLAU
Tänavu möödub 40 aastat televisiooniajastu algusest Soome lahe põhjakaldal .
Nendest aegadest on välja kasvanud ka tänane FINLUX kaubamärk .
Esialgsest kuubikujulisest kastist , mille ühel küljel asetses midag i illuminaatoritaolist ja seest võis leida hulganisti hõõguvaid klaaskolvikesi , on tänaseks saanud meile tuntud televiisor oma täisnurkse pildi , suurepärase stereohääle ja modernse disainiga .
Raske on prognoosida järgmist neljakümmet , aga osalt on tunda konkurentsist tingitud teatavat tempo langust telerite arengus .
Teleritootjate põhiline aeg kipub kuluma odavama tootmise organiseerimiseks .
Kui Finlux 1990ndate alguses tõsiselt Eesti turule jõudis , olid tootevalikus põhiliselt ainult kallid stereoteleviisorid .
Siis tehti põhimõtteline kursimuutus ja turule toodi odavamad mudelid .
Nende varustus oli lih tsam , kuid nad leidsid kiirelt hea tarbijapoolse vastuvõtu .
25tollise kineskoobiga C-seeria telerist sai tõeline rahvateleviisor Soomes .
Eestiski on just seda telerit võrreldes teiste Finluxidega , enam müüdud .
Finluxi tootevalikus on täna 6 seeriat televiisoreid .
Telereid valmistatakse kahes tehases .
G- , Y- , P- ja B-seeria telerid tulevad Saksamaalt Bochumist .
Turus asuvas Euroopa ühes modernsemas teleritehases valmistatakse Finlux U-ja Z-seeria t elereid .
Abiks teleri valimisel on allpool toodud tabelis antud kõikide tootmises olevate Finlux-telerite põhilised andmed .
Teleri suurust valides võib kõrvale jätta põhimõtte , et selle vaatamise optimaalne kaugus peaks olema viis kineskoobi diagonaali , kuna nüüdisaegset 29tollist telerit võib vaadata juba paari meetri kaug uselt .
Suur ekraan toob aga filmide vaatamisse rohkem kino tunnet ja viib vaataja enam tegevuse keskele .
Milliseid kanaleid saab vastu võtta ?
Kanalite all mõistavad inimesed erinevaid asju .
Kui Finlux 74U2 teleril on sada kanalit , tähendab see tegelikult , et teleri mällu on võimalik salvestada kuni 100 teleprogrammi , mida kantakse üle erinevatel tehnilistel kana litel .
Lihtsamalt väljendudes - teleril on saja programmi mälu .
Teine number , mida kasutamisjuhendist võib leida , on kanalite arv .
See on tehniliste kanalite arv , mille saatesagedused on otsimise hõlbustamiseks teleri mällu ki rjutatud .
Kaablivõrkudes võivad teleprogrammid olla nihutatud kõrvale standardsest tehnilise kanali sagedusest .
Automaathäälestus leiab üles õige sageduse ja häälestab teleri ka nihutatud kanalile .
Kõikides tootmises olevates Finlux-telerites käivitub automaathäälestus teleri esmasel sisselülitamisel või pärast mälu tühjendamist ja salvestab mällu kõik teleprogrammid , mis kaabli kaudu sellesse telerisse jõuavad , sõltumata ülekandesagedusest kogu televisiooni-diapasooni ulatuses .
Eestis müüdavad Finlux-telerid võimaldava vastu võtta teleprogramme , mida saadetakse PAL või SECAM standardis CCIR ( 5,5 ) või OIRT ( 6,5 ) heliga .
100hertsine pildilaotus
Otsides võimalusi telerite pildiomaduste parandamiseks , tuldi ideele hakata pilti ekraanile laotama kaks korda tihedamini , kui seda saadetakse ( 50 poolkaadrit sekundis ) ehk 100 korda sekundi jooksul .
Põhjuseks oli tavalise telepildi tunt av vilkumine ja värelemine vertikaalsuunas .
Kuna inimsilmal on teatav mälu , suudab ta fikseerida nähtavaid muutusi mingi lõpliku kiirusega .
Laotades pilti tavalisest kaks korda tihedamini , satume teisele poole seda piiri ja pilt vaat aja jaoks enam ei vilgu .
Pildi teravust 100hertsine laotus ei paranda .
NICAM stereoheli
Parema naudingu saavutamiseks filmide ja muusikasaadete vaatamisel on telerites helikvaliteediga jõutud pildiga võrreldes palju kaugemale .
Tavaline FM helikanal , mida suudab vastu võtta iga televiisor , seab olulised piirangud ülekantava heli kvaliteedile .
Järjest uusi alasid vallutab Euroopas NICAM digitaalstereoheli ülekandesüsteem .
NICAM võimaldab lisaks stereohelile ka kakskeelsete saadete ülekannet .
Osa Soome televisiooni kaudu edastatavaid spor diülekandeid on näiteks varustatud kommentaaridega soome ja rootsi keeles .
Lisaseadmete ühendamisvõimalused
Lisaks televiisorile on paljudes kodudes ka videomagnetofonid , satelliidituunerid ja muud videoseadmed , mis vajavad ühendamist televiisoriga .
Enamuses telerites leidub selle jaoks videosisend .
Ühendus videosisendi kaudu annab alati parima pi ldi- ja helikvaliteedi .
Kui kodus juhtub olema rohkem seadmeid , mida oleks vaja teleriga ühendada , on oluline , et teleril oleks rohkem kui üks videosisend .
Finlux U- ja Z-teleril on kolm videosisendit .
Kaks neist asuvad tagapaneelil ja üks esipaneelil .
Esipaneelil asuvat sisendit on mugav kasutada näiteks videomängude või kaamera ajutiseks ühendamiseks , eriti kui juurdepääs telerile tagantpoolt on ebamugav .
Kallimates televiisorites leidub reeglina ka kvalite etne stereohelivõimendi , mis võimaldab ka lisakõlarite ühendamist .
Nende paigutamisel üksteisest kaugemale saab nautida paremat stereoefekti .
Kammfilter
Seoses digitaaltehnika arenguga on tekkinud võimalus kõrvaldada PAL-telepildist üht häirivamat nn. “ cross color ” efekti .
See tekib , kui teleri värvikanalisse kaasatakse osa heledussignaalist , mille sagedus on lähedane värvikandva signaaliga .
Pildil avaldub see kõige teravamalt näiteks diktori ruudulisel pintsakul , kui selle muster on teatava sammuga .
Kammfilter eraldab digitaalselt heledus- ja värvisignaalid koos nende spektrite kõigi komponentidega .
Lisaks teleritele pakub Finlux ka satelliidituunereid , antennipositsioneere ja videomagnetofone .
Pärast Nokia kontserniga paar aastat tagasi toimunud ühinemist on Põhjamaade satelliidiülekannetes kindla koha leidnud MAC-standardit vastu võt vate satelliidituunerite tootmine koondatud Rootsi , Motalas asuvasse tehasesse .
Turu teleritehases toodetakse ga kontserni prestiizikamaid telereid .
Tehase laboratooriumis käib aga vilgas tegevus digitaaltelevisiooni vastuvõtuseadmete väl jatöötamisel ja tootmisse evitamisel .
Saksa meediafirmalt KirchGroup saadud tellimus miljoni digitaalvastuvõtja tegemiseks on suuremaid käsilolevaid projekte .
Veebruarikuus sai ühtäkki meediastaariks sümpaatne valgenäoline utt Dolly .
Ta vaatas meile vastu pea kõikide tähtsamate väljaannete lehekülgedelt ning temaga seostati pöördelisi , lausa meie tsivilisatsiooni alustugesid kõigutavaid tulevikuväljavaateid .
Pöördusin Helsingi ülikooli Biotehnoloogia Instituudi direktori akadeemik Mart Saarma poole , et kuulda , mida kloonitud lamba sünd tähendab teadusele ja meile kõigile .
Eelkõige on tegu äärmiselt olulise teadussaavutusega , mille sisu mõistmisele aitab kaasa üks väike kõrvalepõige ajalukku .
Juba 1975. aastal tegi inglane John Gurdon kloonimiskatseid , kuid mitte imetajate , vaid konnadega .
Ta võttis kannuskonna keharaku tuuma ja siirdas selle konna munarakku .
Nagu teame , on konna munarakud , ( konnakudu ) väga suured .
Paraku ei õnnestunud aga Gurdonil täiskasvanud konna saada , munarakk arenes vaid kulleseni .
1981. aastal avaldas sveitsi teadlane Karl Ilmensee koos ühe ameerika kolleegiga artikli väitega , et tal on õnnestanud kloonida hiir .
See oli tõeline sokk .
Kümned ja kümned laborid asusid Ilmensee katseid kordama , ( muide , nõnda kontrollibki teadus iseennast ! ) , see ei õnnestunud aga kellelgi .
Segadus kasvas , ning lõpuks väitsid sveitslase kaastöötajad , et nad pole näinud teda vastavaid katseid tegemas .
Ilmensee teatas , et tegi neid vabal ajal , puhkepäevadel .
Loomulikult kasvas skeptitsism veelgi ja peatselt tunnistati artikkel võltsinguks .
Ilmensee aga kaotas oma töökoha ja maine .
Wilmut ja Roslini Instituut - >
farmakoloog MARGAREETE OTTER
Uimastushullus on üsna uus sõna , mida on hakatud kasutama Tartu Ülikooli Arstiteaduskonnas rahvusvahelise sõna narkomaania eestikeelse vastena .
Pole veel teada , kuidas üldsus selle vastu võtab , kuid see tundub olevat õnnelik leid .
Narkootikumide tarvitamise lähiajaloos on olnud kõrgperioode , millele järgneb tavaliselt taandumine , tarbimine muutub seega rütmiliselt .
Nii olid kõrgperioodid 1960. ja 1980. aastatel .
Viimase tõusulaine järelmõjud on jõudnud ka Eesti Vabariiki .
Võitlemisel uimastushulluse vastu on vägagi olulisel kohal täpse , nüüdisaegse ja selge info levitamine .
Sest ohtlik on just see , et narkootikume müüakse kontrollimatult käest kätte ning keegi ei tea täpselt , millist ainet ja millises annuses ta tegelikult saab .
Sageli pakutakse vähemohtlike LSD ja kanepisaaduste nime all heroiini ja inimene võib muutuda vastu tahtmist sõltuvaks ning edaspidi seega heaks ja püsivaks oopiumitoodete ostjaks .
Seetõttu toomegi siinkohal ära ülevaatliku tabeli narkootikumide kasutamise , toimete ning kõrvaltoimete kohta .
Sander Liivak
Mida sümboliseerib Ungari mitte kui väike maalapp tänases Euroopas Slovakkia ja Horvaatia vahel , vaid Ungari läbi sajandite ?
Ungarlased väldivad meelsasti võõrsõnu .
Näiteks sõna zene ( muusika ) on enne 18. - 19. sajandi keeleuuendust tuntud muzsika tänaseks peaaegu välja tõrjunud .
Mis pole selge , pole ka ungarlik on ju selgitama - verbki magyaráz .
Tabav vaste on ka sümbol - sõnal : jelkép ( märkpilt ) .
Mida siis märkpildistab Ungari kui selline mitte kui väike maalapp tänases Euroopas Slovakkia ja Horvaatia vahel , vaid Ungari läbi sajandite ?
Kas valvepost ?
Ehk on Ungari ristiusu valvepost , midagi sellist , nagu Géza Gárdonyi Egeri tähtede ” piirikindlused ?
Ei türklaste ega kommunistide ebausk ” suutnud kõigutada madjarite truudust oma Jumalale .
Meie pöördume Jumala poole alles oma hümni viimases salmis , aga Ungari hümn algab sõnaga Isten ( Jumal ) .
Muidugi võib ungarlasi kui Risti kaitsjaid idealiseerida ainult koolijüts .
Ka hispaanlaste lahingud mauridega ja misjonäride ennastohverdav tegevus mere taga tunduvad takkajärele kaunimad kui telepildid Bosnia ja Teteenia kristlaste võitlusest paganate vastu ” .
Meie rõhutame oma asendit Ida ja Lääne piiril , nagu Henrik Visnapuu luuletuses Tõmbtuul ” ( ilm . 1927 ) :
Tõmbtuul , suur tõmbtuul !
Sajandi ühe läänest itta vuhised ,
hirmsa jõuga idast läände nüüd tuhised ,
tõmbtuul , o tõmbtuul !
Ungari luules on sama teinud nii kalvinist Endre Ady ( 1877 - 1919 ) kui katoliiklane Gyula Juhász ( 1883 - 1937 ) .
Kuid Ungaris ei puhu tuul ” ainult kahest , vaid lausa neljast suunast : see maa asub ka Põhja ja Lõuna vahel , kui Lõuna all mõista Balkanit , mis paljuski erineb tüüpilisest Euroopast .
Ungari oli suurriiik
Ungari ei ole enam suurriik , kuid veel kolmveerand sajandit tagasi ( Trianoni rahuni 4. juunil 1920 ) võis teda pindalalt , rahvaarvult ja ülesehituselt võrrelda Suurbritannia , Prantsusmaa ja Hispaaniaga .
Need vanad tsentraliseeritud riigid on rajatud väga erinevate piirkondade rahuliku või sõjalise kokkuleppe alusel .
Enamiku otlaste , korsiklaste ja katalaanide jaoks oli ja on endiselt kasulik sümbioos inglise , prantsuse ja kastiilia rahvaga .
Praegu kuuluvad kõik need kolm hiidu ja kunagist rivaali ( meenutagem kas või Saja-aastast sõda või Võitmatu Armaada fiaskot ! )
Euroopa Liitu , mis on samuti eri rahvaste vastastikku kasulik kooslus .
Ungari on sellest väljas .
Väljas on ka tema endine vasall Horvaatia ning isemeelne paljurahvuseline Transilvaania , mis alates 1570 oli autonoomne vürstkond , aga ka slovakid ja Vajdasági ( Vojvodina ) serblased .
Ungari on muutunud , õigemini muudetud Ida-Euroopa väikeriigiks .
Sellisena on ta Eesti jaoks “ omasugune ” ja kahtlemata “ võrdsem ” partner kui suurena .
Ajaloo kaks algust
Ungari ajalool on kaks algust üks kaugel idas Uurali nõlvul ja teine kohapeal Karpaatide basseinis .
Õigupoolest kattuvad mõisted Ungari ajalugu ja ungarlaste ajalugu vaid osaliselt .
Võib kahelda , kas maahõivamiseelset ( roomlaste , hunnide ja Suur-Määri slaavlaste aegset ) Pannooniat üldse nimetada Ungariks .
Koolis oli küll pentsik õppida N. Liidu ajaloo raames Urartu riiki hilisema Armeenia alal .
Veel pentsikum oleks mõnes NL ajaloo käsitluses kirjutada N rahvaste saatusest pärast L-i lagunemist .
Niisama imelik oleks Ungari uusimas ajaloos jutustada tänapäeva Slovakkiast ja Rumeeniast , kuid ungarlaste ajalugu neil mail jätkub .
1100 aastat tagasi ületas vürst Árpád Verecke kuru kaudu Karpaadid ja viis oma rahva Euroopasse , otsekui Mooses tõotatud maale .
Maahõivajad madjarid olid veel paganad , nagu Vana Testamendi aegsed juudid , kuid neiski hõõgus tulevase eeskujuliku kristluse säde .
Kui Árpád oleks poolel teel peatunud , tabanuks tema hõime maride ja mordvalaste saatus venestumine .
Tuhat aastat olid ungarlased selle ohu eest kaitstud ka siis , kui Peeter Suur Eestimaalt kukelaulugi püüdis hävitada .
Alles meie sajandil astus Vene sõdurisaabas pikemaks ajaks Árpádi maale ( 6. oktoobril 1944 ) .
Killuke sellest Kárpátálja , vallutajate vaatevinklist Taga-Karpaatia jäi täielikult venelaste meelevalda .
Ka kommunistliku impeeriumi minimudelid Tehhoslovakkia , Jugoslaavia ja Rumeenia säilitasid oma osa Ungarist .
Vabasse maailma jäi üksnes kitsuke maariba Várvidék ( Burgenland ) , mida enamik eestlasi tunneb Esterházy lossi järgi Kismártonis .
Praegu on ungarlased teist korda teel Euroopasse .
Nad ei istu enam ratsudel , vaid keele- ja arvutiklassides .
Inforikkas Euroopas ei jõuaks tugevaimgi riigipiir kaitsta ühtegi rahvust välismõjude eest .
Parem , kui neid kõiki passiivselt vastu võtta ning kasulikeks ja kahjulikeks lahterdada , on püüda ka ise teistele midagi anda .
Nii omapärasel rahval , nagu ungarlased , on mida anda .
Kaua aega oli Euroopa Liit sisuliselt indoeuroopa liit .
Soome osalus palju ei muuda , sest see on liiga väike ja kauge maa , kus pealegi on teiseks riigikeeleks rootsi keel .
Ungari liitumine oleks midagi muud .
Soomlaste ( ka meie ) ja ungarlaste esiisad läksid üksteisest lahku 2000 aastat enne Kristust .
Vahest saame aastal 2000 pärast Kristust suurel ja sinisel ühiskodumaal E. Liidus jälle kokku .
SANDER LIIVAK ( 1972 ) õpib Tartu Ülikoolis eesti filoloogiat .
arstiteadlane ja harrastusajaloolane ILO KÄBIN
Kuigi juba 13. sajandil leidus apteeke Itaalias ja Hispaanias ning Tallinnas avati esimene apteek 1420 ja Tartus 1425 , ei olnud veel 19. sajandilgi täpset piiri farmaatsia ja farmakoloogia vahel .
Üldjoontes oli vahe siiski ammu olemas : farmaatsia ülesandeks oli ravivahendi valmistamine ja kasutamine , farmakoloogia eesmärgiks oli aga ravimite mõju uurimine .
Farmakoloogia , mis veel möödunud sajandil kandis nimetust materia medica , oli õppeaineks paljudes ülikoolides juba aastasadu , vaatamata sellele , et tal puudus teaduslik alus .
Farmaatsia seevastu polnud aga 19. sajandi algul üldse akadeemilisele tasemele jõudnud .
Tartu ülikoolis loodi materia medica professuur juba ülikooli taasavamisel 1802.
1843 asus sellele kohale dr. med .
Friedrich R. Faehlmann , tookordne Õpetatud Eesti Seltsi esimees .
Samal aastal avati Tartu ülikoolis ka iseseisev farmaatsia professuur , olemasolevail andmeil esimene taoline maailmas .
Augustis 1847 saabus vakantseks jäänud Tartu ülikooli materia medica professori kohale Rudolf Buchheim .
Paremat meest sellele kohale poleks saanud leida - juba samal aastal alustas ta oma Lille tänava maja keldris arstirohtude eksperimentaal-teaduslikku uurimist .
Buchheimi juhatusel ilmus Tartus 20 aasta jooksul ligi 100 teaduslikku tööd , neist 86 dissertatsiooni .
Esimesena kaitses farmakoloogias doktorikraadi Georg von Oettingen , kelle väitekiri käsitles kalomeli ( elavhõbeda soola ) keemilisi muudatusi ning selle mõju seedetraktis .
Nagu autor töö eessõnas mainib , toimusid nii keemilised analüüsid kui ka loomkatsed Buchheimi avara maja keldris - niisiis maailma esimeses farmakoloogialaboratooriumis .
Buchheimi juhendatud doktoritööd käsitlesid ka alkoholi , kloroformi ja kaltsiumisoolade mõju , raskete metallide toimet organismisse , antiseptikume jne .
1854 ilmus Buchheimi kuulus õpperaamat “ Lehrbuch der Arzneimittellehre ” , milles kirjeldatakse ravimite toimet ning antakse ka seletus , miks mingi ravim just nii või teisiti mõjub .
Veelgi olulisem on aga see , et Buchheim esitas arstirohtude süstemaatilise liigituse , mis põhilistes joontes kehtib tänaseni .
Buchheimi materia medica kolleegid ei osanud tema töid väärikalt hinnata , küll äratasid tema saavutused Euroopa füsioloogide tähelepanu .
Kõige õigemini oskas tema teeneid hinnata ehk Tartu ülikool : 1860 avati Vanas Anatoomikumis Farmakoloogia Instituut , taas esimene omataoline maailmas .
1932 , seoses ülikooli 300aastase juubeliga , kinnitati Vanas Anatoomikumis asuva Farmakoloogia Instituudi välisseinale Rudolf Buchheimi mälestustahvel .
Maailmas hetkel mässava gripiviiruse A esiisal on seljataga sünge minevik .
Just tema põhjustas seniajani kõige hävitavamaks osutunud epideemia : nn. hispaania grippi suri aastail 1918 - 1919 ligi 25 miljonit inimest .
Võrdluseks : äsja lõppenud I maailmasõda oli nõudnud 10 miljonit ohvrit .
Aastate jooksul viirustüvi muutus ja põhjustas haigestumisi kuni 1950. aastate lõpuni välja .
Siis kadus viirus jäljetult - et ärgata kakskümmend aastat hiljem ja levida kiiresti üle maakera .
Helsingi ülikooli viroloog Olli Vapalahti iseloomustabki gripiviirust kui kameeleoni , kes ammutab kusagilt hoogu juurde , et ilmuda seejärel nähtavale uuel kujul .
Viimase viirustüübi , hongkongi gripi ja tema järglaste valitsusaeg on kestnud nüüdseks juba ligi 30 aastat .
Kuna suured pandeemiad on kordunud iga 10 - 40 aasta tagant , on aeg hakata ootama erakordselt raske haigestumiselaine saabumist , rõhutab teine Helsingi ülikooli teadlane Heikki Peltola .
Uue pandeemia saabumine on võimalik , ja õigem on öelda , et isegi tõenäoline .
Heikki Peltola rõhutab , et kui üldse vaevata oma pead mingi suurepideemia puhkemisega , siis tema muretseks igal sügisel pigem gripi kui näiteks Ebola-viiruse pärast .
Muutuv maailmarändur
Gripiviirus on maailmarändur , kes pendeldab pidevalt lõuna- ja põhjapoolkera vahel endale sobivaid elutingimusi otsides .
Viirusele meeldib talvekülm , suvekuumus ja UV-kiired on talle seevastu hukatuslikud .
Sooja ilmaga hävib viirus kiiresti ja ei jõua otsida endale uut ohvrit .
Muudes tingimustes on piisknakkusena levivat haigusetekitajat raske tõrjuda .
Matkates viirused muunduvad ning tugevamad neist saavad jagu inimese immuunsüsteemist , põhjustades niiviisi epideemiaid .
Selleks talveks oodatav gripitekitaja on ristitud Wuhaniks .
Too viirus alles hiilib vargsi lõunapoolkeralt põhjapoolkerale .
Tõsi , Wuhan jõudis juba möödunud talvel nakatada äikese osa eurooplastest , kuid suve saabumine pani viiruse levimisele piiri .
Põhjapoolkera puhkusehooaja on Wuhan veetnud põhiliselt Lõuna- Ameerikas , Lõuna-Aafrikas , Austraalias ja Uus-Meremaal .
Külmade saabudes tuleb ta aga tagasi ja jätkab sealt , kus kevadel pooleli jäi .
Keegi ei oska praegu õieti hinnata , kui ägedana viirus tagasi tuleb .
Mineviku suurepideemiate põhjustajatega ta siiski ilmselt võistelda ei suuda .
Inkubaator
Käesoleval sajandil möllanud gripiepideemiate tekitajad on enamuses pärit Aasiast .
Seda saab seletada asjaoluga , et gripiviiruse A tekkimiseks on vaja erilisi tingimusi , mida pakuvad just Lõuna-Hiina maamajapidamised , mis kubisevad inimeste ja loomade ( gripi ) viirustest .
Olli Vapalahti väidab , et need majapidamised on tõelised viiruste inkubaatorid , sest inimesed ja koduloomad elavad seal peaaegu et ühe katuse all .
Sigu peetakse parditiigi läheduses , kus külarahvas omakorda käib suplemas .
Superviirus võib sündida , kui inimese ja pardi viirused kohtuvad mingi peremeesorganismi rakus ja viiruste geenid ( RNA l õigud ) lähevad vahetusse .
Selliseks väga efektiivseks viiruste “ segajaks ” on siga .
Sea organismis äsjamoodustunud viirus ka paljuneb ja muutub tapvaks , ning ründab lõpuks taas inimest .
Muundumis- ja segunemisvõimalusi on muidugi palju ning eriti ohtliku viiruse tekkimiseks on vaja teatud geneetiliste tegurite kokkusattumist - iga uus viirus ei pruugi sugugi ohtlik olla .
Aga on teada , et nii 1957. kui 1968. aasta pandeemia põhjustanud superviirused “ valmisid ” just sea organismis .
Viiruse “ edukus ” sõltub sellest , kuidas muutub tema kesta moodustav proteiin ( valk ) .
Maailmas ringleb praegu kaks viiruse A tüüpi : H1N1 ja H3N2 ( tähtede ja numbrite kombinatsioon kirjeldab just viiruse valgu ehitust ) .
Inimkonna õnneks on mõlema arenguliini järglased olnud oma eelkäijatele suhteliselt sarnased ning suurt epideemiat ei ole sündinud : immunoloogiline mälu on inimesi kaitsnud .
Nii meenutas 1977. aasta viirus pärast I maailmasõda laastamistööd teinud hispaania grippi ja pandeemiat ei puhkenud ( haigestumisest pääsesid just vanemad inimesed ) .
Bioloogiline internet
Tänapäeval teame rohkem viiruste levimisest , ka haiguste ravi on teisel tasemel , kui sajandi alguses , mil suur osa inimesi suri just gripi tagajärjel nõrgestatud organismis bakterite poolt tekitatud tüsistustesse .
Selle vastu on tänapäeval abiks antibiootikumid .
1950. aastatest on olemas ka gripivaktsiin .
Kuid vakstiin jääb alati haigustekitajast ühe sammu võrra maha , sest see valmistatakse eelmisel talvel möllanud viirustüve järgi .
Uue vaktsiini väljatöötamiseks kulub vähemalt paar-kolm kuud , ning kõigele lisaks on praktiliselt võimatu valmistada ja välja jagada 6 miljardit annust vaktsiini , eriti kui pandeemia on juba puhkenud .
Teadlased rõhutavad sedagi , et tänapäeva maailm loob viiruste levimiseks üha soodsamaid tingimusi .
Enam ei kulu ümbermaailmareisiks aasta , lennukiga sõitmisel piisab selleks ühest päevast , ja viirused rändavad koos inimestega .
Just reisimisvõimaluste paranemisega saab seletada ka asjaolu , et näiteks Euroopa riikides puhkevad gripiepideemiad enam-vähem ühel ajal .
Viroloog Richard Preston on tänapäeva maailma nimetanud koguni bioloogiliseks internetiks , kus viirused liiguvad ilma piiranguteta .
Haiguste levimisele aitab kaasa seegi , et rahvastik kasvab ja koondub üha enam suurlinnadesse , suureneb vaesus ja väheneb inimeste vastupanuvõime ( näiteks AIDSi- ja vähi haiged ning siirdatud elunditega inimesed on vastuvõtlikumad haigustele ) .
Gripiviiruse ohjeldamiseks on hädavajalik olukorra pidev jälgimine .
Nii on USA tervishoiuametnikud loonud viiruste sünnialadele nn. epidemioloogilise äiresüsteemi , mis tähendab , et mitmed laborid jälgivad pidevalt olukorda Hiinas .
Aga kui häiresüsteem veab alt ja kui uus viirus on piisavalt äge , võib pandeemia ka tänapäeva tingimustes nõuda miljoneid ohvreid , äidab Heikki Peltola .
TIEDE 2000
farmakoloog MARGAREETE OTTER
Hašiš on tavaliselt valmistatud kanepi näärmerakkude vaigutaolisest eritisest käsitsi .
Pärast kuivatamist pressitakse saadud mass mitmesuguse kujuga ( pulgad , kangid , plaadid , ka pulber ) tükikesteks .
Hašiš on iseloomuliku imalmagusa lõhnaga , sõltuvalt kasvualast kas helepruun , rohekaspruun , pruun või isegi must .
Narkootiliselt aktiivse ( 9delta ) tetrahüdrokannabinooli ( THK ) sisaldus hašišis on tavaliselt 8% -12% -25% .
Hašišit suitsetatakse enamasti sigaretis või piibus .
Tubakas asetatakse sigaretipaberile , vaik peenestatakse kuuma noaga ja segatakse tubaka hulka .
Sigaret keeratakse ühest otsast kokku , et vaik välja ei kukuks .
Kanepivaigust tekkiv suits on kuum ning selleks , et mitte huuli kõrvetada , tuleb sigareti sisse asetada filter .
Narkootikumi toime sõltub aine kvaliteedist , kasutamise sagedusest ja hulgast , samuti narkomaani isikust ja tujust .
Näiteks kui kasutaja on end lõdvaks lasknud , siis hašiši kasutamise ajal tunne süveneb , kui ta aga on depressioonis , siis see süveneb veelgi .
Kanepivaik mõjustab motoorseid ( liikumis ) funktsioone , tema kasutamine võib põhjustada vigastusi , kuna inimese kontsentreerumisvõime väheneb .
Eriti ohtlik on see autoroolis või töötamisel liikuvate mehhanismidega .
Annuse mõju kestab tavaliselt 2 - 4 tundi .
Pidevad kasutajad võivad tunda rahutust ja depressiooni .
Areneb välja psüühiline sõltumus ja pikaajaline kasutamine võib tekitada hingamiselundeis suitsetamisega seotud probleeme .
Hašiši hüüdnimed Eestis on plastiliin , afganca , maroko .
bioloogiamagister , Ajaloo Instituudi geoarheoloogia ja muinastehnoloogia laboratooriumi nooremteadur
Kas eestlaste esivanemad kodustasid hobuse ?
Kas hobune oli meie esiisadele lihaloom või sõjaratsu ?
Viimasel ajal on palju tähelepanu pööratud eesti hobusele ning räägitud vajadusest kaitsta seda kohalikku tõugu .
Nii nagu nimigi ütleb , on eesti hobune kui tõug kujunenud aastatuhandete jooksul just Eesti aladel ning sobib seetõttu ideaalselt meie oludesse .
Põlisasukate järeltulija või immigrant ?
Kuna Eesti kiviaegsetest asulatest on leitud ka metshobuste luid , siis kerkib loomulikult kohe rida küsimusi .
Kas eesti hobune on välja kujunenud kohaliku metsiku hobuse kodustamise tulemusel või on tema eellased siia sisse toodud ?
Ning millal see võis toimuda ?
Nende probleemide uurimise muudab eriti keeruliseks asjaolu , et mets- ja koduhobuste luud on väga sarnased ning üksikute luuleidude alusel on nende eristamine praktiliselt võimatu .
Arheozooloogilise materjali põhjal ei näi hobuse kohalik kodustamine siiski tõenäoline .
Esiteks on metsikute hobuste luid Eestis ikkagi võrdlemisi vähe päevavalgele tulnud , ning teiseks - hobuseluude osatähtsus on kõige suurem atlantilisse kliimaperioodi kuuluvate leidude hulgas .
Sellest ajast ei ole meil aga veel mingeid märke primitiivse karjakasvatuse olemasolust .
Neoliitikumi lõpul oli aga Eestis metshobuseid ilmselt juba väga vähe ning sellisel puhul ei ole kohapealne kodustamine mõeldav .
Samuti peaks juhul , kui hobune tõesti Eestimaal kodustati , hobuseluude osatähtsus arheozooloogiliste leidude seas pidevalt suurenema või vähemalt samaks jääma , mitte aga vähenema , nagu see tegelikult toimub .
Seega on koduhobune tõenäoliselt Eestisse sisse toodud .
Järgmine küsimus : millal see võis toimuda ?
Enamik koduloomi toodi Eestisse kiviaja lõpul venekirvekultuuri hõimude poolt .
Nende hõimude haudadest on leitud kitse- , lamba- , sea- ja veiseluid ning kitse- või lambaluudest valmistatud esemeid , samal ajal hobuseluid saadud ei ole .
Euroopa sõjakirvekultuuride muististes kohtab hobuseluid üldse väga harva .
Luud-kondid
Eesti oludes pakub suurt huvi kivi- ja pronksiaja piirile dateeritud Kaseküla asula , kust on lisaks teistele koduloomaluudele avastatud ka üks hobuseluu .
Muidugi tekib ka siin küsimus , kas on tegemist “ esimese ” koduhobusega või “ viimase ” metshobusega , kuid arvestades dateeringut ning teiste koduloomaluude esinemist võiks otsustada siiski esimese kasuks .
Edasi ei ole meil kahjuks jällegi mitme sajandi vältel võimalik hobusepidamise arengut jälgida .
Asi on nimelt selles , et pronksiaja esimesest poolest , vanemast pronksiajast , meil luuleide peaaegu ei ole .
Kindlalt võib aga väita , et just sellel perioodil omandas hobune küllaltki suure tähtsuse inimese elus .
Sellest annavad tunnistust järgmise perioodi , noorema pronksiaja , leiud .
Nagu jooniselt näha , on kindlustatud asulatest välja tulnud luude-kontide seas hobuste omi võrdlemisi palju .
Rauaaja varasemate perioodide kohta praegu veel materjali ei ole , kuid võib arvata , et hobuse osatähtsus on järjest kasvanud .
Igatahes on enamikul juhtudel hobuseluid rohkesti ka keskmise rauaaja linnustes .
Nooremal rauaajal hobuseluude osatähtsus osteoloogilises materjalis langeb ning keskaegses luuaineses on hobune tavaliselt esindatud vaid üksikute luuleidudega .
Ratsu või hoopis lihaloom ?
Eelpoolöeldust võib jääda mulje , et alates nooremast rauaajast on hobuse tähtsus vähenenud .
Tegelikult see siiski nii ei ole .
Arheozooloogiline materjal koosneb ju põhiliselt toidujäätmetest , seega lihaloomade luudest .
Järelikult on hobuseliha olnud kuni noorema rauaajani muinaseestlaste toidulaual küllaltki tähtsal kohal .
Vähesel määral on hobuseliha söödud veel keskajalgi , sellele vihjavad Tartust ja Tallinnast saadud hobuseluude fragmendid .
Kuid üldiselt on kõikjal Euroopas täheldatud tendentsi , et keskaegsetes materjalides kohtab vähe hobuseluid , ning seda seostatakse ristiusu levikuga , mis keelas hobuseliha söömise .
Et hobuselihast täiesti ei loobutud , näitavad mitmed selgete purustamisjälgedega luuleiud .
Veise- ja hobuseluude fragmente võrreldes tundub , et lihakeha tükeldamise skeem on nende kahe liigi puhul olnud sarnane .
V. Tsalkini andmetel on kirjalikest allikatest teada , et Venemaal söödi nälja korral kõike , isegi hobuseliha .
Arvestades hobuseluude rohkust sealses luuaineses , võiks järeldada , et nälg oli Venemaal päris tavaline nähtus .
Samuti märgib ta , et juba vastavate keeldude olemasolu viitab asjaolule , et probleem oli olemas .
Eesti leidude seas väheneb hobuseluude osa juba enne ristiusu vastuvõtmist .
Kuigi ristiusu elemente oli Eestis ilmselt juba enne 13. sajandit , ei ole loogiline , et see oleks esmajärjekorras mõjutanud siinsete elanike toitumistavasid .
Seega ei saa siin usk olla määrava tähtsusega .
Kõige tõenäolisemalt on põhjuseks hoopis hobuse funktsiooni muutumine .
Väga võimalik , et hobuseid hakati järjest rohkem kasutama künnitöödel ning ratsudena sõjaretkedel .
Hobuse kasutusalade täpsemaks selgitamiseks arheozooloogilisest materjalist loomulikult ei piisa .
Kesk-Euroopas oli neoliitikumis ilmselt põhiliseks veoloomaks veis , seda tõendavad sealsetest haudadest leitud veiste paarismatused .
Arvatakse , et ka venekirvekultuuri hõimud kasutasid veoloomana veist ning veokina kettakujuliste puuratastega vankrit .
Ka põllutöödel võidi kasutada mitte hobuseid , vaid hoopis veiseid .
Nii on näiteks Rootsis avastatud hilispronksiaegsed kaljujoonised , kus on kujutatud härgade paarisrakendiga kündmist .
Väga võimalik , et ka Eestis oli veel nooremal rauaajalgi põhiliseks künniloomaks härg , seda eriti Lääne- , Põhja- ja Kesk-Eestis .
Lõuna- ja Kagu-Eestis kasutati künnitöödel tõenäoliselt ka hobust .
Hobusega kündmine levis laialdasemalt ilmselt alles noorema rauaaja teisel poolel , kui kasutusele tuli harkader .
Mis puutub ratsutamisse , siis sellega tegeldi ilmselt juba nooremal pronksiajal , millele viitavad Asvast ja Irust leitud luust suitsekangid , mis meenutavad oma kujult Ida-Euroopast ja Aasiast leitud metallist suitsekange .
Kui laialdaselt oli ratsutamine levinud hilisematel aegadel , ei ole kahjuks teada , ratsutamisega seotud hobuseriistu on Eestist väga vähe leitud .
Et muinaseestlased kasutasid oma sõjaretkedel ka ratsamehi , sellele saame kinnitust Henriku Liivimaa kroonikast : “ Vahepeal kutsuvad saarlased ja revalased ja ridalased kokku suure ja tugeva sõjaväe kõigist ümberkaudseist Mereäärsetest kihelkondadest ja nendega kaasas olid kõik vanemad Saaremaalt ja Ridalast ja kogu Eestimaalt , kel oli palju tuhandeid ratsamehi ja veel enam tuhandeid neid , kes tulid laevadega , ja nad liikusid edasi Liivimaale .
” Kui hinnalised olid tol ajal hobused , saame kinnitust sama Turaida sõjaretke kirjelduse järgmisest lõigust : “ Vahepeal koguneb sõjaväe teine osa , nähes omade ( eestlaste ) hukku , mäele , mis on linnuse ja Koiva vahel , ja nad valmistuvad kaitseks .
Liivlased aga ja kristlaste jalamehed jooksevad saagi kallale , röövivad hobuseid , keda seal oli mitmeid tuhandeid , ja jätavad hooletusse võitluse ülejäänud paganatega . ”
Peale kõige selle võis hobune olla ka ohvriloom .
Kivikalmetest saadud arheozooloogilises materjalis leidub ka hobuste luid , peamiselt hambaid ja jäsemete luid .
Veel keskajalgi on hobuste päid kasutatud ohverdamiseks , Pärnust leiti mõne aasta eest ühe keskaegse lauda nurga alt umbes 3-4aastase täku kolju .
Siiski ei ole hobune ohvriloomana eestlaste jaoks ilmselt väga olulisel kohal olnud .
Poni sõjaratsuks
Nii nagu tänapäeva eesti hobused , olid ka muinas- ja keskaegsed eesti hobused tõenäoliselt väga erineva suuruse ja välimusega .
Autoril on olnud võimalik vaadelda kolju mõõtmeid ja kuju ainult kahe keskaegse hobusekolju puhul .
V. Gromova klassifikatsiooni alusel on Tallinnast saadud kolju laiaotsmikuline , Pärnust pärit kolju on keskmise laiusega otsmikuga .
Koonu pikkus on mõlemal koljul keskmine , koonu laius esimesel suhteliselt suur , teisel keskmine .
Eesti keskaegsete hobuste otsmiku profiil oli tõenäoliselt sirge .
Materjali vähesuse tõttu on Eesti hobuste turjakõrguse arvutamiseks kasutatud mitte ainult kämblaluid , mille järgi seda tavaliselt tehakse , vaid kõiki luid , millel oli võimalik mõõta maksimaalne pikkus .
Mõõtmete põhjal jääb mulje , et Eesti hobuste turjakõrgus on aja jooksul suurenenud .
Kui muinasaja lõpul oli enamik hobustest turjakõrgusega 128 - 136 sentimeetrit , siis enamiku keskaegsete hobuste turjakõrgus oli 136 - 144 sentimeetrit .
Hilisemates materjalides on mõlema suurusega hobuste luid enam-vähem ühepalju .
See aga ei näita siiski mitte seda , et pärast keskaega oleks hobuste keskmine turjakõrgus uuesti vähenema hakanud .
Põhjus on ilmselt selles , et hobuseluid , mida analüüsida , on väga vähe .
Segavaks asjaoluks võib osutuda ka erinevate luude kasutamine .
Samadel põhjustel ei saa ka muinas- ja keskaegsete hobuste turjakõrgusi täiesti usaldusväärseks pidada ning raske on kindlalt öelda , milline see Eesti hobune neil kaugetel aegadel ikkagi täpselt oli .
Venemaal tehtud uuringute põhjal on selgunud , et sealsete hobuste keskmine turjakõrgus oli Kristuse-eelse 1. aastatuhande lõpus ja 1. aastatuhande alguses p. Kr.
127.2 cm , 1. - 2. aastatuhandel p. Kr. aga 132.6 cm .
Hobuste turjakõrguste vahemik jäi samaks , kuid kõrgemate isendite osatähtsus suurenes .
Võrreldes Venemaaga puuduvad Eesti leidude hulgas väga väikeste ( turjakõrgus 112 - 120 cm ) hobuste luud .
Veelgi väiksemate , turjakõrgusega kuni 112 cm , hobuste luid on saadud Loode-Lätist ja Lielupe jõe basseinist , isendid turjakõrgusega üle 144 cm puudusid seal aga hoopis .
Suurte ja väga suurte hobuste ( turjakõrgus 144 - 160 cm ) luid on suhteliselt vähe nii Eesti kui ka Venemaa leidude hulgas .
Üsna samasugused on hobused olnud ka Rootsis .
Varakeskaegses Lundis oli hobuste turjakõrgus 133 - 152 cm , keskmiselt 143 cm , vendeli- ja viikingiaegses Vallebergis aga 128 - 133 cm .
Skedemosse materjalide põhjal oli hobuste turjakõrgus 116 - 143 cm .
Mis puutub tänapäevasesse eesti hobusesse , siis nende hulgas on väga erineva suurusega isendeid , kõige väiksemaid peetakse kohati Saaremaal ning nende turjakõrgus on 141 - 143 cm .
Kirjandust :
Eesti talurahva ajalugu .
I köide .
Tallinn 1992 ;
Henriku Liivimaa kroonika .
Tallinn 1982 ; Jaanits , L . , Laul , S . , Lõugas , V . , Tõnisson , E . 1982.
Eesti esiajalugu .
Tallinn ;
Mauring , H . 1988.
Hobusekasvatus ja ratsasport .
Tallinn .
farmakoloog MARGAREETE OTTER
Kanepist saadavaid mõnuaineid kasutati Hiinas juba aastal 3000 e. Kr.
Arvatakse , et Hiinast levis kanep Indiasse ja sealt Aafrikasse .
Euroopasse tõid india kanepi kasutamise kombe Napoleoni Egiptuse-sõjakäigult naasnud sõdurid 19. sajandi alguses .
Ameerika kanepi kasutamine levis Kesk-Ameerika indiaanlaste juurest käesoleva sajandi alguses ka Põhja-Ameerikasse .
Just kanep on see taim , millest valmistatakse taolisi narkootilisi aineid , nagu marihuaana ja hašiš .
Kanep on laialt levinud üheaastane kuni 5 - 6 m kõrgune põõsakujuline taim , mis kasvab nii metsikult looduses kui ka kultuurina kogu maailmas .
Laiemalt tuntakse kahte liiki - india kanepit ( Cannabis sativa var . indica ) ja ameerika kanepit ( Cannabis sativa var . americana ) , mida kohalikud elanikud on iidsetest aegadest kasutanud inimese psüühika mõjustamiseks .
Kanepit on kultiveeritud ka kiu saamiseks , seemneid on kasutatud kanepiõli valmistamiseks .
Kanepitaimes on kuni 60 alkaloidi , millest tähtsaim on narkootiliselt aktiivne ( 9delta ) tetrahüdrokannabinool ( THK ) .
Viimast kasutatakse meditsiinis glaukoomi ( rohekae ) raviks , kasvajavastastest ravimitest põhjustatud iivelduse ja oksendamise pärssimiseks ning harva ka langetõve ravis .
Tal on mõningane valuvaigistav toime .
Kanepist valmistatud narkootiliste ainete ( marihuaana , hašiš ) suitsetamisel on tunda eripärast lõhna , mis fikseerub riietele , levib lähiümbruses .
Suitsetamisel avaldub kanepi toime väga kiiresti ( 10 - 30 minutiga ) ja kestab väikeste annuste puhul 2 - 3 tundi .
Esmakordsel kasutamisel , isegi mitmel esimesel korral ei kutsu kanepisaadused esile meeldivat elamust ega head enesetunnet , vaid enamasti põhjustavad koguni negatiivset reaktsiooni .
Harjumuseni jõudmiseks on vaja läbi teha sissejuhatav periood , mille jooksul tuleb üle saada ebamugavatest kogemustest .
Soovitud toimeks on meeleolu tõus , lõbusus , nalja- ja naerutung , eufooria , üldine kehaline mõnutunne , kergus , aja kulg muutub kiiremaks , mõtlemine liikuvamaks , kujutlused värvikateks .
Igapäevased käitumisepidurid kaovad .
Mõõdukad annused muudavad kõne segaseks , tekivad mäluhäired , väheneb õppimisvõime , kontsentreerumisvõime ( liiklusohtlikkus ! ) .
Kanep suurendab söögiisu .
Üleannustamisel tekib hirm , segasus , tugev paanika , ärevus , paranoia ja hallutsinatsioonid .
Pikaajalisel kasutamisel eufooria väheneb , samuti nalja- ja naeruhimu .
Subjektiivselt tunnetab narkomaan mõtlemisvõime erakordset tõusu , ta võimed oleks nagu tohutult kasvanud .
Objektiivselt midagi sellist ei juhtu ja tegelikkuses ta vaid targutab üldiste probleemide ümber .
Narkomaan tunneb nüüd järjest suuremat vajadust eemalduda kaaslastest ja olla omaette .
Ta tahab mõnuleda vaikses meditatsioonis .
Joove kestab 1,5 - 3 tundi ja lõpeb tuimuse , füüsilise ja psüühilise tühjustundega , uimasuse , unisuse ja unega .
Pidev suitsetamine isoleerib ümbrusest .
Kanepisaaduste puhul domineerib psüühiline sõltumus , vähesel määral esineb ka füüsilist .
Isiksus muutub .
Südamehaigused ja kõrge vererõhk on ohuteguriks kanepi suitsetamisel .
Skisofreenia ja depressiooni kulg võib halveneda .
Sperma hulk ja liikuvus väheneb .
Pidurdub ovulatsioon ja loote üsasisene areng , seksuaalne aktiivsus tervikuna , esinevad muutused reproduktiivsüsteemi arengus .
Narkomaanide lapsed on oluliselt lühemat kasvu ja kaaluvad vähem , nad on väga närvilised .
Narkomaanid on ka nakkuste osas vastuvõtlikumad .
Kanepisigarettide põlemisel tekib kolm korda rohkem kantserogeenset tõrva ja viis korda rohkem vingugaasi kui tubaka puhul .
Narkootikumi kasutamine põhjustab kroonilist bronhiiti , hääle kähedust , muutust kopsudes .
Kanepist valmistatud narkootiliste ainete käsitlemine on Eestis keelatud .
Euroopa Liidus on karistus 5 aastat vanglat omamise ja 14 aastat levitamise eest .
Akadeemik Jaan Einasto on Tõraveres asuvas Tartu Observatooriumis koos oma kolleegidega Universumi ehituse uurimisel mesilase usinusega tööd teinud üle kahekümne aasta .
Koos Enn Saare ja Ants Kaasikuga avastasid nad tumeda ehk varjatud aine 1 hiidgalaktikate ümber .
Hiljem tuldi välja galaktikate superparvede olemasolu ideega ja seejärel jõuti universumi kärjekujulise ehituseni koos Mihkel Jõeveeruga .
Selle aasta algul ilmus maailma tuntumas loodusteaduste ajakirjas “ Nature ” sellekohane teadusartikkel , mis leidis vastukaja kogu maailma teadusringkondades ja avalikkuse ees .
Artikli autorite hulgas oli neli Eesti teadlast : Jaan Einasto , Erik Tago , Maret Einasto ja Veikko Saar .
Kuhu on Eesti astronoomid koos oma väliskolleegidega Universumi tunnetamisel välja jõudnud , sellest palusime kirjutada Jaan Einastol endal .
Kas Universumis valitseb kord või kaos ?
See on astronoome huvitanud juba ammu .
Meie lähemas ümbruses , Päikesesüsteemis , valitseb kindel kord - planeedid tiirlevad ümber Päikese ja nende liikumist on võimalik aastatuhandeteks ette ennustada .
Ka meie ümbruses olevad tähed liiguvad korrapäraselt ümber Linnutee keskme .
Ulatub selline korrapära veelgi kaugemale ?
1 M. Jõeveer , Jaan Einasto .
Nähtamatu jahil .
“ Horisont ” nr. 4 1975 ;
J. Jaaniste .
Kui palju kaalub Universum ?
“ Horisont ” nr. 4 1981 .
Esimene arvamus - juhus - >
JAAN EINASTO ( 1929 ) on Tartu Observatooriumi vanemteadur .
Eesti TA akadeemik .
Füüsika-matemaatikadoktor .
Varjatud aine ja universumi rakulise ehituse avastaja .
meedik HARRI JÄNES
Inimese kasv on geneetiliselt määratud liigiomane tunnus .
Millises ulatuses kasvamise geneetiline potentsiaal realiseerub , oleneb keskkonnatingimustest .
Kasvamist reguleerib sisenõristussüsteem , eeskätt ajuripats ehk hüpofüüs , mille eessagaras valmib kasvuhormoon ehk somatotropiin .
Erinevalt nii mõnestki teisest hormoonist on somatotropiin liigiomane - ainult see aine mõjutab inimese kasvamist , kusjuures tema toime realiseerimiseks kudedes on vajalik somatomediinide ehk kasvufaktorite kaasmõju .
Somatotropiini kõrval vajab inimene kasvamiseks ka kilpnäärme hormoone , mis korraldavad ainevahetust .
Oluline on sugunäärmete , neerupealiste ja kõhunäärme hormoonide mõju ajuripatsile .
Somatotropiini liigproduktsioon , mis võib olla tingitud näiteks hüpofüüsi tegevust reguleerivate ajuosade talitlushäiretest , põhjustab kasvueas , s.t. enne luude kasvutsoonide luustumist , erakordset suurekasvulisust , hiidsust ehk gigantismi ( meestel üle 2 m , naistel üle 1,9 m ) .
Täiskasvanul põhjustab kasvuhormooni liignõristus liikmehiidsust ehk akromegaaliat , mille puhul käed , jalad , lõualuud , nina , vahel ka keel suurenevad ning ainevahetus ja organismi talitlused häiruvad .
Akromegaalia on pärast kasvuea lõppu pikaldaselt arenev haigus .
Hüpofüüsi kasvuhormooni vaegus toob kaasa kääbuskasvu ehk nanismi ( täiskasvanu alla 1,5 m ) .
Lastel saab ajuripatsi talitlushäirest tingitud kasvupeetust ravida kasvuhormoonipreparaatidega .
Inimese hüpofüüs aga kaalub ainult 0,6 grammi ja sellest õnnestub üsna vähe somatotropiini koguda .
Seetõttu on juba 1982. aastast alates ravi otstarbel kasutatud odavamat tehnogeneetilist somatotropiini .
Seda produtseerivad soolekepikesed , milles on tööle pandud inimese somatotropiini sünteesi korraldavad DNA lõigud .
Praegu ei ole sellest hormoonist enam puudust .
Ajuripatsi talitluse häirest tingitud kääbuskasvu ravi alustatakse võimalikult vara ja see toimub loomuliku kasvamise lõpuni .
Somatotropiini manustamisega saab kasvuhormooni puudusest tingitud lühikest kasvu mõne sentimeetri võrra pikendada .
Lühikasvuliste vanemate ( perekondade ) tervete laste kasvamise ergutamisesse hormooni manustamisega suhtuvad eriteadlased väga pelglikult .
Veel ei ole selge , kuidas see võib lapsi , ka nende kasvamist , mõjutada .
Täiskasvanud inimest somatotropiin pikemaks ei venita .
Ka ei ole võimalik täiskasvanu keha pikkust vähendada .
Kasvamist mõjutavate väliskeskkonnategurite loetelus on esimesel kohal toit , kuid sama tähtsad on päikesevalgus , puhas õhk , kehaline tegevus , emotsionaalne ja hingeline heaolu .
Elutingimuste ja keskkonnaolude paranemisega seostataksegi kasvu suurenemist Euroopas , Põhja-Ameerikas ja Jaapanis .
Kasvamist pidurdavad pikaajalised haigused , kui on häiritud kudede varustamine hapnikuga , näiteks kaasasündinud südamerikked , kopsude väärarengud , raskekujuline kehvveresus .
Need tõved on ravitavad .
arstiteadlane ja harrastusajaloolane ILO KÄBIN
See on Eesti- ja Liivimaa vanade kaartide ajaloo suurmeisterlik lõputöö aastast 1798 - saksa- ja prantsuskeelne “ Atlas von Livland und Ehstland - Atlas de la Livonie … ” , koostajaks eestimaalane krahv Ludwig August Mellin .
Eesti- ja Liivimaa kaardi koostamine nõudis Mellinilt 16 aastat .
Valminult koosnes atlas 15 kaardilehest suurusega 70x50 cm .
Üldkaardile lisaks sisaldab atlas neli kreiskaarti Läti ja 10 lehte Eesti aladelt .
Mellini kaartide mõõtkavaks oli umbes 1 : 200 000 , kuigi see eri maakondades võis veidi varieeruda .
Mellini kaartidel puudus küll veel täpne geodeetiline alus , kuid need olid võrratult täpsemad kõigist varem ilmunud Liivimaa kaartidest .
Atlase suureks uudsuseks olid ka läti- ja eestikeelsed kohanimed , isegi jõed , järved , sood , veskid jne . , millede koguarv Eesti alal oli umbes 7100.
Mellini atlase üldlehte kaunistab Eesti- ja Liivimaa vappe kandev lendav ingel , järgnevaid lehti illustreerivad eri maakondade vapid ja linnade vaadetega dekoreeritud kartušid .
Nii on Mellini kaart jäänud viimaseks meie kodumaad kujutavaks kaardiks-kunstitööks .
Juba järgmise sajandi alul ilmunud maa- ja merekaardid muutusid asjalik-teaduslikeks dokumentideks .
Ei puudunud palju , et Mellini kartograafiline meistritöö oleks talle endale kalliks maksma läinud .
Tehnilistel põhjustel osutus tema kaartide graveerimine Venemaal võimatuks ja nii toimus see Berliinis .
Seda tõlgendasid aga traditsiooniliselt umbusklikud Vene võimud kui riigireetmist .
Esialgne käsk Mellini vangistamiseks küll tühistati , kuid tema atlas konfiskeeriti ja seetõttu on see muutunud tänapäeval suureks harulduseks .
Läänemaailmas hinnati Mellini monumentaalteost seevastu väga kõrgelt .
Nii valis ta oma liikmeks Hispaania Kuninglik Ajaloo-Geograafia Selts Valladolidis , aga ka Teaduste ning Kaunite Kunstide Instituut Bolognas .
Kalevi Kull
D ' Arcy Thompson ja Max Delbrück , lõppeva sajandi ühed võib-olla huvitavaimad mõtlejad bioloogias , leidsid mõlemad , et bioloogia sai alguse Aristotelesest .
Neid on põhjust tõsiselt võtta , sest nii bakterigeneetikust Nobeli preemia laureaat Delbrück kui ka 1000-leheküljelise raamatu organismide kasvust ja vormist kirjutanud Thompson olid Aristotelese tööde väga head asjatundjad .
Nende vaade loob perspektiivi , mis sadat aastat ideede arengus peab pisikeseks tibaks .
Ent 20. sajand oli siiski bioloogia divergeerumise aeg .
Sündis palju erinevaid lähenemisviise , ilmus ja õitses molekulaarbioloogia .
Aga levis ka ökoloogia .
Molekulaarsed struktuurid , mis elusais olendeis olemas , hakkavad praeguseks juba selgeks saama .
On arvatavasti vähe põhimõtteliselt uut , mis nende struktuuride ehitusis veel leida .
Mitme organismi genoom on tänaseks sekveneeritud , peagi peaks tehtud saama Escherichia coli nukleotiidijärjestus , täiskäigul käimas on inimese genoomi kolme miljardi tähepikkuse teksti üleskirjutamine , ning uue aastatuhande algusaastail peaks seegi töö lõpetatama .
Mõnegi paneb küsima , kui paju saame me targemaks , kui oleme maailma kalleima teadusprojekti abil üles märkinud kõik , mis on ühel hetkel ühe inimese mälus .
Neuraalse mälu üleskirjutamine on arvatavasti järgmise aastatuhande bioloogia võimuses , see peab olema veelgi mahukam , kui geneetilise mälu tekst .
Ent õppetund , mille on andnud töö geneetilise mälu kallal viimase poolsajandi jooksul , lubab teha juba olulisi järeldusi .
Me saame tõepoolest teada , et iga inimene on isemoodi , ning samuti , et mälus on üksjagu inimest ennast kahjustavat , mille võiks kavalate molekulaarkirurgiliste meetoditega sealt välja juurida ja paremaga asendada .
Mäluvead , enesepettuse , teistele valetamise , eellasist tulenevad defektid , agressiivsuse , karjerismi ja patu allikad võiks ju tõesti mikrokirurgiliselt eemaldada .
Ent kuipalju see aitab ?
Edu elu molekulaarstruktuuride mõistmisel on toonud paljud mõtlevad molekulaarbioloogid taas bioloogia vanade probleemide juurde - evolutsioon , orgaaniline vorm , terviklikkus , tähendus .
Kui bioloogilised liigid just parajasti ei divergeeru , siis on nad kaunis stabiilsed , nende tunnused püsivad ja terve aastamiljon liigi eluaega ei pruugi tuua kaasa märgatavaid teisenemisi ei ta liikmete vahelistes suhetes ega ta nõudlust es ümbrusele .
Inimene on ainus liik , kelle omadused kumuleeruvalt muutuvad , kelle iseärasuseks , lausa liigitunnuseks , on tema muutumine , liigistruktuuri evolutsioneerumine .
Selle iseäraliku omaduse sai inimliik endale külge koos süntaksiga- sest lause saab alguse sealt , kus ilmuvad lause liikmed ehk süntaks , ja keel on päris keel sestsaati , kui temas on laused ( mitte vaid märgid ja tähendused , mida leiame paljudel olendeil teistestki liikidest ) , ning just keel on see omandus , mis sünnitas perekonnas Homo liigi sapiens .
Nagu keelte evolutsiooni üks paremaid tundjaid tänapäeval , Derek Bickerton arvab , oli see äkiline , katastroofilise loomuga leid , mis sündis kuskil Aafrikas umbkaudu 100 - 150 tuhat aastat tagasi .
Kõik olulised eeldused olid olemas juba ammu enne- silmad ja käed , sotsiaalsed suhted ja suur keerukas aju - oli veel vaid vaja , et otsad kokku saaks , et tsükkel sulguks , ning see taipamise taoline hetk sai teoks ja keel sündis .
Keel , mille omaja paratamatuks saatuseks sai destabiliseerida Maa ökosüsteem .
Olen kaunis veendunud , et see ei saanudki teis iti minna , ning kui ka kusagil teisel taevakehal on mõni liik omandanud mõistetega opereeriva keele , siis varem või hiljem on ta pidanud silmitsi seisma oma koduplaneedi tasakaalu rikkumisega , sügava hirmuga lõpetada eluslooduse evolutsioon .
Keel annab võimaluse tähendusi esitada .
Oleme jõudnud hetkeni , kus arvutikeelte vahendusel suudame esitada elu tähendust ennast- kompuutrisignaalide sagarais elavad esimesed olendid , keda kõigi funktsionaalsete kriteeriumide järgi ei saa liigitada muuks kui elusaiks .
Kui keele ilmumine viis lõpuks Maa tasakaalust välja- siis ehk peitub ökoloogilise katastroofi vältimise teegi keeles - põhimõttelises muudatuses keele kasutamise viisis .
Kuna ma ei usu , et me loobume teadmiste täiendamisest , siis järelikult ei ole see mitte primitiivsemaks muutumise tee .
Seepärast siis oletangi , et uuel sajandil bioloogid ja lingvistid teineteiselt tuge otsima hakkavad .
Ning miks mitte koguni nii , et füüsikud kui filosoofid nende pingutusi ja ehitust omaks hakkavad pidama .
Kas pole meeldiv perspektiiv ?
Lootusetu , huvitav , tundmatu ja pühendumisväärne ühtaegu .
Mälutekstid nõuavad lugejat .
Keskkonnaprobleemid subjekti keerukat struktuuri .
Teoreetilisel bioloogial oli sel sajandil kaks lainet , kaks kuldaega- 1920 - 1930 ning 1960 - 1970.
Neil perioodidel sündis enamik uusi ajakirju ja selle ala organisatsioone , õppetoole ja instituute , samuti ilmus siis bioloogia teooria jaoks olulisi uusi ideid pakkuvaid raamatuid rohkem kui enne või pärast .
Ju võib nüüd pärast aastatuhandevahetust uut tõusuaega oodata .
Võiks ju uskuda , et bioloogia saab taas kokku , et diferentseerumise ja ekstensiivse arengu etapile järgneb ühendamispüüdude populaarsuse periood .
Elunähtuste matemaatiline modelleerimine on seni veel ikka limiteeritud arvutivõimsustega .
Et näha , kuidas kujuneb orgaaniline vorm , kuidas töötavad morfogeneesimehhanismid , s.t. kuidas on võimalik organismide keerukas ku ju , on tarvis teha arvutusi kolmemõõtmelises ruumis .
See on ülesanne , mis vajab järgmist arvutitepõlvkonda , võrreldes nendega , mis praegu teadlaste kabinettides laual .
Ent niipea , kui paljud bioloogid ühtaegu selle ülesande kallale asuda saavad oma arvutitega , peaks see bioloogia nägu üksjagu muutma .
Elu mõistmine ründab järjest jõulisemalt mõistvat elu .
Bioloogide püüded oma vahenditega lahendada keha ja vaimu dualismi sagenevad juba praegu jõudsalt- et mitte öelda- jälle .
See aga tähendab , et filosoofia tuleb tagasi bioloogiasse .
Ja bioloogia läheb filosoofiasse .
Teaduse põhi muutub inimkaugemaks , inimene aga puutub järjest enam kokku teaduse pinnaga .
Pinnaga , mis näeb välja nagu kompuutri värviline ekraan , petlikult peites kõik , mis on tema taga .
Pealegi , nagu ütles bioloog ja filosoof Peter Medawar : “ Inimaju kohtleb uut ideed samamoodi nagu keha võõrast valku- ta tõukab ta ära . ”
Neid tendentse märgates ja neis loodetavate lahenduste lootusetust ning petlikkust tajudes ei sära tuleva saja teadus just eriti sümpaatsena .
Kas leidub lahendus ?
Ma ei tea .
Lootusetus olukorras elada ja loota on nii inimomane .
Lisaks võimele tajuda rõõmu , on meil ja ka meel traagika tarvis .
Tahaks tänada Richard Villems'it , kes oma jutuga mõnegi toodud mõtte selgemale sõnastusele aitas .
KALEVI KULL ( 1952 ) on Tartu Ülikooli ökofüsioloogia õppetooli professor ja TA Zooloogia ja Botaanika Instituudi teadur .
arstiteadlane ja harrastusajaloolane ILO KÄBIN
Steriliseeritud kummikinnaste kasutuselevõtt on sündmus , millest tänavu möödub 100 aastat , ja mis on kõige otsesemalt seotud Eesti arstiteaduse saavutustega .
Asjalood ise olid järgmised .
Keilast pärit ning Tartus arstiteadust õppinud dr. Woldemar Fickist oli 1897. aastaks saanud teise Eestimaa mehe , tolleaegse Tartu kirurgi , privaatdotsent Werner Zoege von Manteuffeli assistent .
Kord ühel raskel operatsioonil pidi ta kõrvale jääma , sest tema käele tekkinud furunkul võinuks tekitada kardetava infektsiooni operatsioonihaavas .
Asendav noor arst aga osutus ebakompetentseks ning kannatamatuks muutunud Z . von Manteuffel hüüdnud W. Fickile : “ Keetke kiiresti lahangukindad , tõmmake need kätte ja tulge assisteerima !
” Vaevalt sel hetkel keegi kohalviibijaist mõistis , et tegemist oli pöördelise sündmusega arstiteaduse ajaloos .
Kui , siis ehk Z . von Manteuffel ise , kes veel samal aastal avaldas ülevaate kuumusega steriliseeritud kummikinnastest .
Kirjutises toodi välja steriliseeritud kummikinnaste eelised ning nimetati neid keedetud käeks .
Z . von Manteuffel lisas , et taoliselt steriliseeritud kindad tuleb alati käepärast hoida ja seda ei pea tegema ainult kirurgid , vaid ka maa-arstid .
Ent ta möönis , et tema soovitatud kinnaste kasutamisel pikeneb operatsiooni aeg 5 - 10 minutit .
Eriti kõrge hinnangu Z . von Manteuffeli avastusele olevat andnud tema kaasaegne , tuntud Austria kirurg Anton von Eiselsberg oma ütlusega : “ Et tulla niisugusele mõttele , peab olema geenius nagu Z . von Manteuffel . ”
Võib väita , et Z . von Manteuffel sattus oma keedetud käe mõttele juhuslikult - poleks tema assistendil parasjagu furunkulit käe peal olnud , eks oleks siis keegi teine tulnud mõttele , et kirurg peab opereerides steriliseeritud kummikindaid kasutama .
On isegi omaette ime , et keegi varem niisugusele mõttele ei olnud jõudnud , sest probleem oli ju ammu õhus rippunud .
Anglosaksi autorid rõhutavad ameeriklase William Halstedi tähtsust , kes Baltimore'is juba 1890 kummikindaid kasutas .
Kuid ameerika kirurg varustas kummikinnastega vaid assisteeriva õe , et vältida sublimaadist tingitud ekseemi tolle kätel .
Kindad polnud ka steriliseeritud ning nende kasutamise kohta ei avaldatud ühtki artiklit .
Üks Halstedi assistente on hiljem kirjutanud , et too ei mõistnud ise kunagi kummikinnaste tõelist tähendust .
Euroopaski tegelesid mitmed nimekad kirurgid kinnaste küsimusega , sest bakterioloogilised uurimused olid vahepeal tõestanud , et paljaid käsi on võimatu täiesti puhtaks saada .
Breslau kirurg Johann Mikulicz katsetas näiteks niidist ja Leipzigi arst Georg Perthes siidist kindaid , kuid selgus , et neidki ei saanud täielikult steriliseerida .
Z . von Manteuffeli avastus võeti esialgu suure kahtlusega vastu .
1898. aastal kirurgide kongressil Saksamaal väitis avastaja ise , et kummikindad jäävad alatiseks püsima .
Aeg näitas , et suurel Tartu kirurgil oli õigus .
ajaloolane HEINO GUSTAVSON
Lääne-Euroopas ollakse kindlad , et esimest korda oli jõulupuu avalikul väljakul püsti aastal 1604.
Seda kaunistatud kuuske võis imetleda Saksamaal .
Kuid võtkem kapist tüse teos , millel kirjas “ Liivimaa provintsi kroonika … lühidalt ja uskumisväärselt kirja pannud Balthasar Rüssow revaliensis … ” , 1584.
Sealt loeme : Nii ajasid kodanikud ka talviti jõulupühadel ja vastlapäeval oma gilditubades ja sellid oma kampades suurt priiskamist taga .
Ja pärast kaubasellide joomaaja lõppu ajasid nad paastuajal suure , kõrge , hulga roosidega ehitud kuuse turul püsti ja läksid vastu õhtut üsna hilja sinna karja naiste ja piigadega , laulsid ja tantsisid seal esmalt ja süütasid seepeale puu , mis pimedas vägevasti lõõmas .
Siis võtsid sellid teineteisel käest kinni ja hüplesid ja tantsisid paariviisi ümber puu ja tule , kusjuures ka tulevärgimeestel suuremaks toreduseks tuli rakette õhku lasta …
Kirjeldatav toimus vahetult enne Vene-Liivi sõda , mis algas aastal 1558.
Nii et oli jõuluaeg , Raekoja platsil ehk Suurturul seisis püsti suur kuusk , kaunistatud roosidega .
Ja seda vähemalt 47 aastat varem kui Saksamaal !
farmakoloog MARGAREETE OTTER
Marihuaana on kanepi emastaimede kuivatatud ning peenestatud ladvad ja õisikuosad .
Droog võib sisaldada ka varretükikesi ja seemneid .
Marihuaana võib esineda erineva kuju ja suurusega tükkide või plaatidena .
Ta värvus varieerub kollakasrohelisest pruunikani , aroomi määrab aga partii vanus ( vastavalt siis kas meeldiv heina , niiske mulla või kõdunevate taimede lõhn ) .
Narkootiliselt aktiivse aine ( 9delta ) tetrahüdrokannabinooli ( THK ) sisaldus sõltub taime kasvukoha temperatuurist ja aastaajast , tavaliselt on see 1% -2% kuni 12% .
Marihuaanat harilikult suitsetatakse ( puhtal kujul või segatuna tubakaga ) .
THK sisaldus tänavasigarettides varieerub 0,15 mg kuni 41 mg , kusjuures 5 mg sigareti kohta on minimaalne kogus , mille puhul esineb narkootiline toime .
Marihuaana hüüdnimed Eestis on travka , trava , anaša , smail .
See on kõige levinum sõltumusaine , millega tihti alustavad hilisemad narkomaanid .
meedik HARRI JÄNES
Melatoniin on inimese ja teiste selgroogsete pea- , täpsemalt vaheajus paiknevas väikeses ( mass 0,16 g ) käbikehas moodustuv hormoon , mille teke valguse mõjul väheneb , pimeduses aga suureneb .
Melatoniin avastati 1959. aastal tänu asjaolule , et ta pleegitas katsekonna nahka , kaotades pigmentrakke melanotsüüte ergutava hormooni toimeefekti .
Huvitaval kombel on melatoniiniga seni õnnestunud pleegitada ainult konna nahka .
Loomkatsed on tõestanud , et melatoniin pidurdab mitmesugustel loomaliikidel sugunäärmete arengut ja talitlust mõlema soo esindajatel .
Aastail 1960 - 1970 oli see hormooni toime uurijate tähelepanu keskmes .
Kuid senised pingutused , kasutada melatoniini inimesel eostamisvastase ainena , pole kandnud vilja .
Melatoniini manustamine mõjub katseloomadele samamoodi kui käbikehast pimeduse saabudes verre nõristuv hormoon .
Kuid valguse ja pimeduse vaheldumisel toimib melatoniin ainult teataval kindlal ajal .
Sellest tõsiasjast lähtudes hakati arutama , kas ja kuidas melatoniin edastab infot välisvalgusest organismi sisemisele kellale , mis reguleerib tsirkadiaanseid ( ööpäevalähedasi ) biorütme .
Oletati , et melatoniini tarvitamine peaks pärast Atlandi ookeani ületamist lennukiga hõlbustama organismi sisemise kella reguleerimist uuele kohalikule ajale .
Üksikud tähelepanekud kõnelevad tõepoolest melatoniini soodsast mõjust , kuid seni pole teada , millist kahju teeb organismi loomuliku kohanemisprotsessi häirimine ajavööndite vaheldumisel .
Väikesemahuliste uuringutega on kindlaks tehtud ka melatoniini uinumist soodustav toime .
Organismis moodustub melatoniin aminohappest trüptofaanist , mis 1980. aastail sai n.-ö. bioloogilise uinutina suure menu osaliseks , kuid üheksa aastat hiljem kõrvaldati turult raskekujuliste kõrvaltoimete tõttu ( näiteks Saksamaal ) .
Nüüd on teada , et need olid tingitud mitte trüptofaanist , vaid lisanditest , mis jäid trüptofaani tootmisel kõrvaldamata .
Kuid see hoiatav juhtum mainitseb ikkagi ettevaatusele .
Viimane melatoniini-uudis ütleb , et see hormoon olevat igavese nooruse allikas , s.t. pikendavat eluiga .
Nii on järeldatud üheainsa katsehiirtel tehtud uuringu põhjal , mille tulemusi õhinal tutvustasid USA nädalakiri “ Newsweek ” , saksa ajakiri “ Focus ” ja eratelekanal SAT 1.
Kuid ammu on selge , et ühekordne katse ühel loomaliigil ei võimalda eksperimendi tulemusi inimesele üle kanda .
USAs on keele alla asetatavad melatoniinitabletid loodustoodetena vabamüügil , aga näiteks Saksamaal ei ole selle preparaadi kaubastamine veel lubatud .
Melatoniini kasutamise võimalused ravimina vajavad veel tõsist uurimist .
Vanasti ei pidanud ungarlased teisi lõbustava pillimehe ametit eriti auväärseks .
Seetõttu olid nood enamasti muust rahvusest , kuigi nad ungari viise mängisid .
Ungari talupoegadest koosnevad külaansamblid tekkisid alles 19. sajandi lõpus .
Türklaste vallutuste ajal tuli Ungarisse palju mustlasi , hiljem said just nemad põhilisteks pidude pillimeesteks .
Tänapäeval tuntud mustlasansambel kujunes välja 18. sajandi teisel poolel .
Ansambli n.-ö. tuumaks on neli pilli : viiul , altviiul , simbel ja kontrabass .
Ansambli liikmete hulga suurenedes oleks viiendaks pilliks teine viiul , kuuendaks veel üks altviiul , alles seitsmenda või kaheksandana liituks klarnet või tello .
Sellise ansambli repertuaar koosneb peamiselt ungari viisidest ja taardaidest , maal mängitakse palju ka rahvalaulu viise .
millised on ungarlased ?
EDA LEUSKA
Varaseimad hõimud praegustel Ungari aladel olid frangid , illüürlased ja keldid .
Suure rahvasterände perioodil asusid sinna germaani ja turgi rahvad hunnid , avaarid , gootid , hepiidid , aga ka slaavlased .
Ka paleoantropoloogilised leiud 6. - 8. sajandist ehk nn. avaaride perioodist kõnelevad , et Kesk-Doonau madalikku asustas tollal mitmekesine rahvastik .
9. sajandi viimasel veerandil ületasid ungarlased Karpaadid .
Milline oli aga ungarlaste antropoloogiline kujunemislugu enne , kui nad hõivasid Karpaatia tasandiku ?
Arvatakse , et ungarlaste juured on Kagu-Uuralites .
Viimaste aastate uurimused näitavad , et kranioloogiliste tunnuste ehk kolju kuju poolest sarnanesid maahõive aja ( 9. ja 10. sajandi ) ungarlased kõige enam europiidsetele sarmaatidele ja saromaatidele , kes elasid Põhja-Kaspia piirkonnas .
Samal ajal erinesid nad märkimisväärselt näiteks Lääne-Siberi , Kaama ja Lõuna-Uurali rahvastest ning Kasahstani turgi rahvastest .
On huvitav , et ungarlased , kes oma aastasadu kestnud teekonnal puutusid kokku paljude erinevate hõimudega ning koguni elasid pikka aega turgi rahvaste ( kasaaride , avaaride , ogurite ) valitsuse all , jõudsid Karpaatia basseini , ilma et ükski neist oleks oluliselt mõjutanud ungarlaste antropoloogilist tüüpi .
Ungari paleoantropoloogid arvavad , et ungarlastele omane europiidne tüüp kujunes rauaaja esimesel poolel , umbes 700 aasta jooksul Põhja-Kaukaasias , kus elas koos palju hõime , kel olid sarnased morfoloogilised tunnused .
Aga ungarlane kui soome-ugrilane ?
Ungarlaste päritolu ja seoseid teiste rahvastega on viimastel aastakümnetel uuritud mitmete erinevate bioloogiliste meetoditega .
Soome-ugri rahvaste odontoloogilised tunnused ehk hammaste kuju on väga omapärane , nimelt esinevad siin sageli koos lääne- ja idatunnused , mida vahel nimetatakse ka europiidseteks ja mongoliidseteks .
Vaadeldes ungarlasi odontoloogilisel soome-ugri skaalal , mille keskel asuvad permi-komid , selgub , et ungarlased on hammaste poolest lähedased vepslastele , karjalastele , permi-komidele ja kagu-soomlastele .
( Taga-Karpaatia ungarlased jäävad sellest soome-ugri n.-ö. keskmest kaugemale , sest nende odontoloogilises kompleksis on keskeuroopa mõju tunduvalt suurem . )
Soome-ugri rahvad kõnelevad küll üht päritolu keelt , kuid nende rassilised omadused erinevad suuresti .
Nii dermatoglüüfika ( antropoloogia haru , mis tegeleb peopesa ja jalatalla ning sõrmede ja varbapäkkade papillaarkurdude ehk dermatoglüüfide ja nende mustrite uurimisega ) , biokeemiliste ja immunoloogiliste iseärasuste kui ka vererühmade esinemissageduste põhjal ehk siis erinevate geneetiliste näitajate järgi on soome-ugri rahvaste seas kaks rühmitust : ühed , kel on rohkem europiidseid omadusi ning teised , keda iseloomustavad sagedamini idatunnused .
Ungarlased kuuluvad koos soomlaste , eestlaste , vepslaste , karjalaste , komide ja maridega europiidsesse rühmitusse .
Teiste Euroopa rahvastega võrreldes on ungarlane vererühmade esinemissageduste järgi sarnane nii slaavi keeli kõnelevate rahvastega kui loomulikult ka eestlaste ja soomlastega ning teatud määral ka balti keeli kõnelevate lätlaste ja leedulastega .
Seega võib nende andmete põhjal öelda , et tänapäeva ungarlane on tüüpiline idaeurooplane , kelle juured tõepoolest soome-ugri päritolu , kuid kelle kujunemisel on teatud roll ka tema praegustel naaberrahvastel ning loomulikult ka hõimudel , kes elasid Karpaatia basseinis enne ungarlaste saabumist .
Milline on tänapäeva ungarlane ?
Keskmist või veidi üle keskmist kasvu , heleda nahaga , enamasti pruunide või rohekaspruunide silmadega ( on ka heledamasilmsemaid ) , pruunide või mustjaspruunide juustega ( on ka heledapäisemaid ) .
Ungarlased on suhteliselt ümara näoga , nagu enamus soome-ugri rahvaid , nina on neil aga sagedamini sirge profiiliga kui teistel sugulasrahvastel , kellel esineb rohkem nõgusat ninaselga .
Loomulikult esinevad Ungaris paikkondlikud eripärad , vastavalt sellele , milline etniline rühmitus peale ungarlaste on kohaliku rahvastiku kujunemisest osa võtnud .
On alasid , kus esineb sagedamini turgi ( s.h. türgi ) mõju või germaani või hoopis slaavi oma , sest Karpaatia tasandik kui karjakasvatuseks ja maaviljeluseks soodne ala oli asustatud juba enne ungarlaste saabumist .
miks tantsisid ungarlased mustlaste pillide järgi ?
RAILI ALLMÄE
VELJO SINIVEE
Lehitsedes järjekordset “ Wired Magazine “ elektroonset numbrit sattusin huvitavale tööpakkumisele ( aadressil ) - nimelt vajati loomaaedade planeerijat .
Siit tekkis mõte uurida , kuidas on võrgus loomaaiad kajastatud ja mis elukaid seal eksponeeritakse .
Mõeldud-tehtud .
Kohvi ( see Net'is uitaja jõujook ) keemamineku ajaks oli Altavista otsingurobot jõudnud juba üsna suure hulga kodulehekülgi omavaid zooparke ja nende aadresse välja nuhkida .
Esimesena hakkas nimekirjas silma TheElectronic Zoo .
Igati “ võrgusõbralik nimi ja asub kah üsna “ lähedal ” : .
Lehekülg sisaldab terve pinu loodusealast teavet ja otsinguroboti , mis ei pahanda isegi siis , kui esitada igasuguseid loomadesse mittepuutuvaid küsimusi .
Serveri suurim väärtus on siiski veterinaarinfo .
Teavet on nii ( kodu- ) loomade hoidmisest , ravimisest kui ka õigest toitmisest .
Üsna populaarne koht - tervelt 650 000 külastust aasta jooksul .
Vaataks , mida seal soovitatakse teha , kui kass ennast liiga paksuks söönud on …
Kooli geograafiatundidest on uduselt meelde jäänud fakt , et kõige eriskummalisemad loomad elavad Austraalias .
Kuid nagu kiuste ei tulnud selle mandri infoserveritest mitte poolt baitigi - isegi tungiva nõudmise peale mitte .
Vahest on haikalad suure näljaga kaablid ära söönud või ehk on mõne sõbraliku riigi allveelaev traatidesse takerdunud ?
Jätame sidetehnikud liine puhtaks rookima ja siirdume hoopistükkis Ameerikasse , kus on asutus nimega
New England Aquarium .
Kuigi seal hoitakse ka maismaa loomi , on paik kuulus eelkõige oma akvaariumide poolest .
Tervelt seitsmekümnes neist eksponeeritakse nii soolase- kui mageveeelukaid , troopikavete kalu , luminestseeruvaid kalu jne .
Huvitavaim eksponaat on kindlasti tohutusuur Ookeani Akvaarium , GiantOceanTank , milles on edukalt imiteeritud Kariibi mere korallrahu elukeskkonda .
“ Rahvaloenduse ” andmetel asustab suure akvaariumi koopaid rohkem kui 700 elusolendit .
Parim võimalus paiga vaatamisväärsustega tutvumiseks on palgata giid aadressilt .
Kuigi Ameerika kliima pole nii rõske ja külm kui vanal heal Inglismaal , liigume nüüd edasi mõnda tunduvalt soojemasse paika - näiteks Havaile .
Sealsel päikeselisel Oahu saarel asub
Waikiki Akvaarium .
Too Havai ülikoolile kuuluv asutus sai valmis aastal 1904 ja on seega USAs vanuselt kolmas .
Nii soliidne paik on seadnud endale vähemalt sama soliidse ülesande - aidata igas vanuses inimesi mõista ja armastada loodust üldse ning mereasukaid eriti .
Inglise keeles kõlab see veidi ilusamini .
Asutus on keskendunud troopiliste eluvormide kogumisele ja demonstreerimisele - neid on seal üle 326 eri liigi .
Esindatud on ka haruldased või väljasuremisohus liigid .
Muu hulgas on Waikikil ka ( ehkki mitte eksponaatide seas ) naljahambast arvutimehed .
Vastukaaluks paljudel kodukülgedel uhkeldavale under construction ( alles ehitamisel ) märgile , teatavad nemad uhkelt , et asutuse akvaariumi lehekülg on under destruction ( alles hävitamisel ) .
Sellega tahetakse öelda , et härradel on kavas disainida uhkem website …
Niisiis kui tahate olla üks umbes 370000 külalisest aastas , põigake sisse aadressile .
Jätame nüüd haikalad , hula-hulad ja muud säärased asjad Havai vetesse hulpima ning külastame enne järgmist pikemat peatuspaika põgusalt sellist kohta nagu Dallas .
Sealne loomaaed ei erine väga teistest sarnastest : samanimelist seebikat seal ( vist ) ei näidata ja tal on ka oma kodulehekülg Internetis ( ) nagu teistelgi suurtel loomaaedadel .
Silma hakkav on hoopiski pealeheküljel asuv viit pud-padi müügi kioskile .
Selgub , et peale tavalise träni ( filmid , kaamerad , dressid jne ) pakutakse ka loomade topiseid .
Ega ometi … ?
Kiviviske kaugusel asub Pueblo loomaaed , kus teiste eksponaatide kõrval võib näha ka Põhja-Ameerika haruldast imetajat - mustakoivalist küüliku- ehk jahituhkrut .
Huvitava väljapaneku kõrval on Pueblo Zool veelgi huvitavam soovilehekülg , kus kirjas kõik , mida lahked külastajad loomaaiale annetada võiksid .
Heakene küll , muruniitjad , kruvid ja poldid , noad , kahvlid ning vanad käterätikud on asjad , mille vajalikkus on veel kuidagi mõistetav .
Kuid mida teevad loomad ratastoolidega ? !
Kui teil sellised asjad üle on , helistage telefonil 719 - 5661 - 1452 , sest andmise rõõm pidi see kõige suurem rõõm olema ( mitte kahjurõõm ! ) .
Muude eksponaatide / soovidega saab tutvuda aadressil .
Kui me juba korra Ameerikasse sattusime , käime ära ka Seattle'is .
Sealne
Seattle Aquarium on igati vahva koht külastamiseks .
Internetti pidi sissepugejatest on eelistatumad need , kelle arvutid on varustatud helikaardiga ( ja omanikud ise suurema kannatusega - helifailid tilguvad kohale aeglaselt ) .
Veealuse võlumaailma helisid saab kuulata ja imesid näha aadressil .
Pildil näha oleva viimase viida Entertainment at the Aquarium all pakutakse üsna unikaalset teenust .
Nimelt võib igaüks soovi korral korraldada hoones oma piduliku vastuvõtu , pidada pulmad vms .
Pidu ( mere- ) tähtede keskel ei maksa suurt midagi : umbes 300 $ ( esmaspäevast kolmapäevani ) ja 600 taala muudel nädalapäevadel
Reisi lõpetuseks tasuks külastada Tallinna loomaaeda ( ) .
Mine vaata , kus rotid elavad !
Peale hästi kujundatud kodukülje on nimetatud paigal veel üks suur pluss - sinna saab peale interneti transpordi ligi ka meie paljukirutud ühiskondliku transpordiga ( näiteks trolliga ) .
Ostke pere- või muu pilet ja astuge läbi , sest oma silm on kuningas .
Kõik kassisõbrad teavad , et nende lemmikud on maailma targeimad loomad !
Kuid kas teie kiisu oskab rääkida ?
Nojah , minu oma kah ainult kräunub kumeda häälega , kuid Casper oskab !
Kass elab aadressil ja kui teie arvutis on soundikaart , võite kuulda Casperit näugumas : “ on sul kala ka taskus või tulid lihtsalt mind vaatama ” .
VELJO SINIVEE ( 1964 ) on Tallinna Tehnikaülikooli füüsika instituudi elektroonikainsener ( e-post : felc@edu.ttu.ee ) .
Veljo Sinivee
Sedapuhku reisime madjarite maale Ungarisse .
Ei , kallistele keelekursustele pole vaja registreeruda .
Sõidame , nagu ikka , hiireklõpsude saatel mugavasti oma tugitoolis , klaviatuur süles ja kohvitass käes .
Kuigi õige tunde saamiseks võiks reisiks tellida originaalse “ Ikarus ” bussi , kasutame seekord transpordivahendina siiski Interneti sidepakette -- neid ei saa kuidagi suvise ahjukütusega tankida .
Muide , kohalikus pressis ( ajakiri “ The Budapest Sun ” ) väidab “ Ikaruse ” president Gábor Szeles isiklikult , et firmal läheb oma ( toodangu ) endise hiilguse taastamiseks veel veidi aega .
Ei ole mõtet neid kiirustama sundida .
Niisiis , diaalime ( see sõna pole ungari keeles vaid arvutislängis , eestikeelse vaste leiab võib-olla aadressilt ) end oma serveri külge , võtame mugavama asendi , ja vajutame enter'ile .
“ Ametliku ”
Ungari kodukülje leiab aadressilt .
Esiteks võiks vaadata ega mõni pisuke tormike pole Ungarimaal ringi luusimas ja turiste kimbutamas .
Virtuaalseid rändureid see ehk ei puuduta , kuid teravate elamuste otsijaid küll .
Kohaliku ilmaennustuse saab lehelt -- paraku kohalikus keeles .
Kui sugulaskeelse kirjatüki dekodeerimine raskeks läheb , võib appi hüüda keeletarga ( ) .
Kodulehekülje alguses on muhe elektroonne maakaart .
Klõpsides hiirega meid huvitaval kohal , manatakse ekraanile kohe selle paiga kohta käiv info -- lühike ülevaade ajaloost , hulganisti ilusaid pildikesi ja isegi teave sellest , millise transpordivahendiga on kõige parem külla tulla .
Vajutus mõnele kaardil olevale punasele kolmnurgale aga loetleb kõikide antud maakonnas olevate infoserverite aadressid ja “ tegevusalad ” .
On giide , kes puistavad oma grupi turistid alguses üle terve faktide laviiniga .
Meie veetlev elektroonne teejuht pole muidugi mingi erand : kodulehekülje lõpupoole on viit nimega facts , millele vajutamisel pritsitakse ekraan täis kõikvõimalikke Ungarisse ja ungarlastesse puutuvaid numbreid .
Huvitav on teada , et lisaks 10 miljonile “ koduungarlasele ” elab muudes maades veel umbes 5 miljonit ungarlast -- ligi pool rahvastikust !
Loomulikult saab infolehelt kuulata ka Ungari hümni ( fail anthem . html ) .
Kui sellest veel ei piisa , võib hankida lisa CIA vastavast ( sala- ? ) andmebaasist ( ) !
Võrgust leiab ka sellist infot millest giidid tavaliselt ei räägi .
Kuigi see teema on ehk minetanud oma aktuaalsuse , on siiski huvitav uurida , kus asus näiteks Vene sõjaväebaas , nimega “ József Attila Laktanya ” , või millega seal tegeldi .
Ungaris olnud Vene väeosade kohta on BICC jaoks 1996. aastal koostatud üksikasjalik ülevaade , mille saab kätte , ilma et peaks eriline häkker olema .
Piisab , kui togida klaviatuurilt sisse aadress .
Nüüd aga tervitab rändureid maa pealinna --
Budapesti infoserver ( ) .
Hakkab silma , et tekst on kirjutatud asjatundjate poolt : küllap tuleks meilegi turiste rohkem , kui neid nii soojade sõnadega vastu võetaks .
Doonau voolab tervelt 28 km oma teest Budapesti “ müüride vahel ” .
Ei tea öelda , kuidas seal ujumisega lood on , kuid ilus näeb too jõgi välja küll .
Ühtlasi avaneb hea võimalus teha väikejalutuskäik enne muuseumide möllu sukeldumist .
Loomulikult pakub Budapesti server küberruumi ränduritele ka linna kaardi .
Kõiki kohti ei pea siiski ise läbi käima .
Viida Cinema Hall alt saab laadida oma arvutisse ja vaadata filmikesi näiteks sellest , kuidas näeb linn välja Gellerti mäelt vaadatuna , liikluspilti Chaini sillal , vaadet ilusale sinisele Doonaule jne .
Kuid -- ettevaatust !
Mpeg -- formaadis failid on hirmus pikad ja tilguvad kohale tundide kaupa !
Jess !
-- hõõruvad telefonikompanii mehed käsi arve numbreid lugedes -- elagu WWW ( world wide wait ) … : )
Mis puutub ilusasse sinisesse Doonausse , siis sellenimelist lugu ja ka muu temaatilise muusika faile saab ( “ tõmmata ” / kuulata ) näiteks viida Musical Selection alt .
Ungari on kuulus oma hea köögi poolest .
Traditsioonilised söögid on väga maitsvad ja vürtsised .
Kui juba maa oma server hoiatab mõnede toitudega liialdamast , tasub head nõu ilmselt kuulata !
Paprika ja küüslaugu sõpradel tasuks külastada väikest Doonau-äärset Kalocsa linnakest sügisel .
Siis pidavat majade valgetel seintel rippuvad punased paprikad eriti maalilist vaatepilti pakkuma .
Ja mis hõrku roogi neist valmistada saab ( vt . fail / cuisine / cuisine . html ) .
Kahjuks polnud paremate palade retsepte sisaldav Interneti lehekülg selle loo kirjutamise ajal veel valmis , kuid jookide oma ( viit samal leheküljel ) oli seda enam .
Ühendamaks kasulikku meeldivaga on segude segamisõpetuse kõrval ära toodud ka veidi taustainfot veinidest üldse ja Ungari omadest eriti .
Üks , mis arvatavasti kõigil madjaritest rääkides meenub , on autovõidusõit ja Hungaroring .
Mõistagi on nii tähtis asi ka Net'i “ üles pandud ” -- ja mitte ainult maa enda kodulehekülgedel .
1996. aasta Grand Prix'i tulemusi ja pilootide kommentaare saab lugeda muu hulgas ka aadressilt .
Üks tore , veidi autokooli meenutav , lehekülg asub paigas “ nimega ” .
Seal kirjeldatakse põhjalikult vormelite juhtimist ja jagatakse näpunäiteid rajal püsimiseks .
Kindlasti on kasulik teada et kui kaotate 300 km tunnikiirusel vasakkurvi võttes kontrolli oma vormeli üle , võib viga olla kulunud või liiga külmades kummides .
“ Ungarlased on tulnukad !
“ , naljatasid teadlased kunagi Los Alamose tuumalaborites New Mexicos .
Samuti väidab ka Ungari valitsuse kodukülg ( ) .
Selgub , et suur hulk füüsikuid , kes USAs tuumapommi projekti kallal töötasid , olid madjarid ( ka Teller , Szilárd , von Neumann ) .
Oli selle anekdoodi põhjuseks siis ungarlaste kultuuriline erinevus või miskit muud , on raske öelda , kuid mingid eri sotid neil tulnukate ja UFOdega ikkagi on .
Vähemasti lehekülje sisu eest vastutava Glenn Campbelli arvates .
Absoluutse tõena ei tasu kirjeldatavat ehk võtta , kuid ikkagi on põnev lugeda näiteks ühe endise USA inseneri mälestusi töötamisest tulnukate laeva ehitamise kallal : ta väidab , et osa dokumentidest olid “ kõrgemas ungari keeles ” .
Või saada osa vaidlustest rahva päritolu üle -- see pidi kah veidi müstiline olema .
Või siis lobiseda madjarite oma ufoloogidega .
UFOdega pidi olema sama lugu , mis töökorras Vene värviteleritegagi : kõik ütlevad , et asi on põhimõtteliselt võimalik , kuid keegi pole oma silmaga näinud .
Mainitud koduküljel pakutakse näha ka ( vt. viit Photos ) !
Siinkohal kaks Ungari Neti'i aadressi tulnukate fännidele : grupp uurib hoolega antigravitatsiooni ; on küll ungari keeles .
Nende lugejatega , kes ei lase tulnukatel end kaasa meelitada , kohtume jälle järgmises “ Horisondi ” numbris .
Head “ võrgutamist ” !
VELJO SINIVEE ( 1964 ) on Tallinna Tehnikaülikooli füüsika instituudi elektroonikainsener ( e-post : felc@edu.ttu.ee ) .
meedik HARRI JÄNES
Allergia on organismi ülitundlikkus mingi teguri , kõige sagedamini kehavõõra aine , eriti võõrvalgu ( allergeeni ) suhtes .
Pärast esmakordset kokkupuudet allergeeniga tekivad organismis antikehad , mis koosnevad globuliinide hulka kuuluvast valgust .
Allergeeni ja antikeha korduval kokkupuutumisel vallandubki ülitundlikkusest tingitud allergiline reaktsioon .
Sel juhul allergeen ühineb rakkude pinnale kinnitunud antikehadega , rakk kahjustub ja temast väljuvad bioloogiliselt aktiivsed ained häirivad paljude elundite talitlust .
Nikkel ja nikliühendid ei põhjusta organismis antikehade tekkimist , kuigi nad võivad nendega reageerida .
Antikehade moodustumise saab nikkel esile kutsuda alles pärast seda , kui ta on liitunud mõne teise , tavaliselt valgumolekuliga , mis toimib nagu nikli kandur .
Samasuguselt , s.t. organismi valkudega liitudes muutuvad allergeenseteks ka penitsilliin jt. ravimid , osa maomürke ( näiteks eefa ) , juuksevärv parafenüleendiamiin jne .
Nikliallergiat esineb sageli nikeldajatel , kellel esialgu tekib nahapõletik , mis kiiresti muutub ekseemiks .
Lööve võib areneda ka rõivastega kaetud kehaosadel .
Nikliallergia korral ilmuvad põletikunähud kohtades , kus nahk puutub kokku nikeldatud esemetega , näiteks käekella või - võruga , rinnahoidja nikeldatud pandla või sukahoidja trippidega .
Allergilist löövet täheldatakse vahetevahel nende inimeste kätel , kes sageli käsitsevad nikeldatud riistu või instrumente .
Järelikult on põhjendatud ka mure niklit sisaldavate ühe- ja kaheeuroste müntide käibeletuleku pärast .
Mõningatel andmetel esineb nikliallergiat 20 protsendil eurooplastest .
arstiteadlane ja harrastusajaloolane ILO KÄBIN
Steriliseeritud kummikinnaste kasutuselevõtmine Tartus 1897. aastal oli tegelikult viimane lüli sündmusteahelas , mis sai alguse 40 aastat varem - seega 140 aastat tagasi - ja samuti Tartus .
Aastal 1857 avaldas Tartus töötav arst-loomaarst prof .
Friedrich Brauell esimesena maailmas publikatsiooni nii loomal kui ka inimesel haigust tekitava mikroobi kohta - tegu oli batsilliga , mis põhjustab antraksit ehk siberi katku .
Toda sensatsioonilist sündmust võib pidada uue arstiteadusliku distsipliini - bakterioloogia - alguseks .
Ligikaudu samal ajal alanud töödega tõestas mõned aastad hiljem prantsuse keemik Louis Pasteur , et käärimine ja roiskumine pole keemilised protsessid , nagu varem arvati , vaid neid põhjustavad mikroobid .
See andis bakterioloogia arengule omakorda hoogu .
Brauelli avastust ei osatud Tartus nähtavasti edasi arendada .
Kuid , nagu selgub bakterioloog Woldemar Bucholtzi 1866 Tartus ilmunud doktoritööst , jälgiti seal hoolega prantslaste töid ja ka Pasteuri avastusele järgnenud püüdeid otsimaks vahendeid mikroorganismide hävitamiseks .
Muu hulgas mainib Bucholtz Jules Lemaire'i ja tema katset kasutada antiseptikumidena karbolhapet ( fenooli ) .
Innustatuna neist töödest tegi Bucholtz ka ise laboratoorseid katseid karbolhappega ja leidis , et see hävitab käärimisbaktereid .
Nende töödega pandi alus antiseptikale selle algelisel kujul .
Kuid kahjuks ei äratanud tema uurimus suuremat tähelepanu .
Bucholtzi tööst selgub samuti , et karbolhapet tundis ja kasutas sel ajal inglise kirurg Joseph Lister .
( Pasteuri avastuse mõjul hakkas seegi mees otsima antiseptikume .
Kuuldes , et ühe väikelinna lihunikud kasutavad jäätmete ja reovee desinfitseerimiseks karbolhapet , otsustas ta seda kasutada ka oma kliinikus , kus enamus opereerituid pärast amputeerimist suri , sest haav läks mädanema . )
Lister oligi see mees , kes 1867 ( seega aasta hiljem , kui valmis tartlase Bucholtzi doktoritöö ) avaldas ajakirjas “ The Lancet ” esimese dokumenteeritud teate uue haavaravimeetodi kohta .
Hävitades karbolhappe abil haava sattunud haigusttekitavaid mikroobe , panigi ametlikult just Lister aluse antiseptikale , mis talle pikkamööda ka maailmakuulsuse tõi .
Listeri haavaravi üks esimesi tunnustajaid oli 1871 Tartu kirurgiaprofessoriks nimetatud Ernst Bergmann , kes 1873 saatis isegi ühe tartlase , dotsent C. Reyheri Inglismaale Listeri kliinikusse karbolhappe kasutamist õppima .
Kui 1875. aastal avati Toomemäel uus kirurgiakliinik , siis sooritas E. Bergmann ise operatsiooni Listeri karbolhappemeetodil .
Pärast operatsiooni peetud kõnes rõhutas Bergmann ka puhtusepidamise tähtsust .
Märkimist väärib veel üks fakt : juba aasta varem oli Valgamaalt pärit Bergmanni õpilane Leonid Bucholtz teinud eksperimentaalse avastuse , et sublimaat on antiseptikumina 100 korda efektiivsem kui karbol .
Oma katsetes proovis L. Bucholtz 10 antiseptilist vahendit , samuti kõrge temperatuuri mõju mitmesugustele batsillidele ja kokkidele .
Niisiis andis Tartu ülikooli arstiteaduskond väärtuslikku lisa ka antiseptika arengule , kuid seegi kõik oli vaid ühe järgneva sündmuse eellugu .
Nimelt osales tollal veel Tartus professoriks olev Ernst Bergmann 1877. aastal kirurgina Vene-Türgi sõjas .
Oma Balti Punase Risti välilaatsaretis hakkas ta lähtuma põhimõttest , et haava satuks võimalikult vähe pisikuid .
Põhimõtteliselt oli see sama printsiip , mida ta hiljem Berliinis professoriks olles koos oma assistendi Curt Schimmelbuchiga 1886. aastal tänapäevani kehtivaks antiseptikaks arendas .
Anglosaksi nimekaim meditsiiniajaloolane Fielding H. Garrison on kirjutanud , et J. Lister sattus karbolhappele tänu õnnelikule juhusele - nagu Z . von Manteuffel oma keedetud käelegi .
Ja samal ajal - nagu suur kirurg W. Halsted ei osanud näha kummikinnaste tähtsust , ei tabanud tartlane W. Bucholtz ( kuulsa farmakoloogi tartlase , Rudolf Buchheimi õpilane ) ära karbolhappe tähtsust kirurgias , kuigi tema tööd ennetasid ajaliselt J. Listeri omi .
Jaanus Remme
Elujõudu , müstilist vis vitalis t ehk entelehhiat on sajandeid peetud kõige elusa lahutamatuks koostisosaks .
Küll on teda seotud organismi erinevate osade ja kehamahladega , hiljem on arenev teadus teda paigutanud mikroskoopi listesse rakustruktuuridesse ning seostanud teda eriti sageli just pärilikkusmehhanismidega .
Tänapäeva geneetika ja biokeemia sunnivad seda salapärast jõudu taganema .
Päriselt kadunud see visa tung aga siiski ei ole .
Lühidalt võiks vis vitalist siduda nende protsessidega , mida kuidagi ei õnnestu katseklaasis käivitada , hoolimata sellest , et kõik protsessis osalevad komponendid on teada ja ka eraldatud .
Näiteks ei ole pingutu stele vaatamata õnnestunud katseklaasis kokku panna raku organelle ( v.a. bakteriaalne ribosoom ) , rääkimata juba elusraku sünteesist in vitro .
Ilmselt ei ole elujõud peidus üheski konkreetses raku piirkonnas , sest kõigi elusraku osiste peenehitus on selge või selgub see peagi .
Tänaseks on teda ka mitme organismi kogu päriliku materjali struktuur ( DNA nukleotiidne järjestus ) .
Hoopis salapärasem on aga eluprotsesside kulg , eriti nende protsesside , mida ei ole õnnestunud in vitro käivitada .
Seepärast on mõtet otsida elujõu olemust just niisugustest protsessidest , pöörates erilist tähelepanu päriliku informatsiooni ülekandele .
Pärilik teave säilib DNA primaarstruktuuri salvestatuna kromosoomides .
DNAlt kirjutatakse komplementaarsuse alusel ümber RNA , milles geneetiline informatsioon on samuti nukleotiidse järjestuse kujul .
RNAs sisalduv informatsioon on aluseks valkude sünteesil , translatsioonil .
Seejuures muudetakse ribosoomide poolt RNA nukleotiidne järjestus aminohappeliseks järjestuseks valkudes .
Kolmest järjestikusest nukleotiidist moodustunud geneetilise informatsiooni ühikule - tripletile ehk koodonile - vastab üks aminohape .
Ribosoomides seatakse vastavusse RNA koodonite järjestus aminohappelise järjestusega valkudes .
Selle vastavuse aluseks on geneetiline kood .
Geneetiline kood on universaalne , s.t. kõigis elusorganismides ühesugune .
See asjaolu on andnud kinnitust elu monofüleetilise päritolu hüpoteesile , mille kohaselt kõik elusorganismid pärinevad ühisest eellasest .
Et bioloogias on erandid reegliks , siis on avastatud ka alternatiivseid geneetilisi koode , mis esinevad mitokondrites ja mõnel juhul päristuumsete organismide tsütoplasmas .
Need erinevused on siiski tühised ja tõenäoseks tuleb pidada väidet , mille kohaselt mitokondrid kasutavad erinevaid koode , et tagada oma DNA säilimine selle eripära kaudu .
Niisiis , tuleb veel kord rõhutada , et geneetiline kood on väga püsiv .
Ajakirjandusest võib tihti leida ekslikku väidet , et ühe või teise haiguse tulemusel on toimunud tõsised muutused patsiendi geneetilises koodis .
Tegelikkuses ei muutu aga kood vaid päriliku materjali paigutus , nukleotiidide järjestus DNAs ning niisuguseid muutusi nimetatakse mutatsioonideks .
Miks just selline kood ?
Geneetilise koodi päritolu on omaette huvitav probleem , mis tänaseni lahendamata .
Kas geneetiline kood tekkis pikaajalise evolutsiooni tulemusel ja on parim võimalik ?
Või on tegu lihtsalt ühe pooljuhuslikult kinnistunud variandiga , mida nüüd takkajärgi on võimatu muuta ?
Nimelt tooks muutus koodis kaasa üheaegse muutuse kõigis geeniproduktides , mida ka kõige lihtsamatel iseseisvalt elavatel organismidel on mitmeid tuhandeid .
Nii suurt päriliku materjali ümberkorraldust ei elaks üle ükski organism .
Eelnevast tulenevalt on koodi päritolu püütud seletada nn. külmunud õnnetuse ( ingl . k . frozen accident ) teooria abil .
Teiselt poolt on geneetiline kood jälle küllalt optimaalne kodeerimaks võimalikult väheste vigadega kõiki 20 aminohapet .
Järelikult ei saa ta olla päris juhuslik “ õnnetus ” .
Geneetilise koodi päritolu on üritatud seletada ka mitmete muude hüpoteesidega .
Näiteks on stereokeemilise modelleerimisega näidatud nukleiinhapete koodonite ja aminohapete vahelist sobivust ( koodi stereokeemilise sobivuse teooria ) .
Paraku ei ole sellele hüpoteesile katselist kinnitust saadud .
Eesti teadlaste poolt on esitatud geneetilise koodi funktsionaalse aluse hüpotees , mis põhineb koodonite ja aminohapete funktsionaalsel tasakaalustamisel .
Ka see hüpotees on jäänud katselise tõestuseta .
Ei jää üle muud , kui tõdeda , et eluteaduse seisukohalt väga oluline küsimus geneetilise koodi olemusest on seni vastuseta ja ootab uusi uurijaid .
Mis teeb valgust valgu ?
Pöördudes nüüd tagasi geneetilise informatsiooni ülekande ja elujõu olemuse juurde , tuleb märkida , et ridastikku lükitud aminohapped ei ole veel valk .
Näiteks suudab ensüüm rakus oma ülesannet täita alles pärast seda , kui valgusünteesi käigus kokku pandud ahel omandab teatud kindla ruumilise struktuuri .
Paljud katseklaasis sünteesitud ensüümimolekulid ei hakka lihtsalt tööle , mis tõestab , et valgu ruumilise struktuuri tekkes on osaline veel midagi , mingi jõud , mis annab polüpeptiidahelale funktsionaalse aktiivsuse .
Nimetagem seda jõudu siin elujõuks .
Aktiivse struktuuri teket valkudel on nimetatud ka geneetilise koodi teiseks transleerimiseks .
Veelgi keerulisem on lugu paljumolekuliliste kompleksidega .
Eespool nimetati bakteriaalset ribosoomi ( koosneb 54 valgust ja 3 RNA molekulist ) , kui ainsat in vitro rekonstrueeritavat organelli .
Selle all mõeldakse siiski seda , et katseklaasis saab küll laialivõetud ribosoome kokku panna ja rakus taas käivitada , katseklaasis sünteesitud komponenetidest ei ole aga aktiivset ribosoomi meistertada õnnestunud .
Järelikult on taas kord tegu salapärase elujõu avaldumisega .
Sama tulemuseni jõuame ka mitmete ensümaatilist aktiivsust omavate RNA molekulide juures- paljusid neist on küll võimalik tehislikult valmistada , toimima nad rakus aga ei hakka .
On teada , et elusrakus aitavad valgumolekulide ruumilist struktuuri moodustada mitmed abimehed .
Neid kutsutakse chaperon ' ideks ( chaperon - it .
k .
kasvataja , kes peab ära hoidma noorukite mittesoovitavaid kontakte ) .
Paraku ei seleta ka need “ lapsehoidjad ” kõiki nn. aktiivse struktuuri tekkega seotud probleeme .
Väga oluline on mikrokeskkond , milles toimub mingi kindla molekuli süntees .
Näiteks sünteesitakse ensüümid eellasmolekulidena neile omases kes kkonnas ja alles pärast “ üleliigsete ” osade eraldamist muutuvad nad aktiivseteks .
Sama kehtib ka RNA molekulide ja raku organellide , nagu ribosoom kohta .
Järelikult nõuab funktsionaalse molekuli süntees erilist keskkonda , milles vastav aktiivne struktuur moodustub , kusjuures ehituse juures peavad kohal viibima ka vajalikud abimolekulid .
Ilmselt kannab ka seesama keskkond elujõudu .
Teisiti öeldult on elujõud epigeneetiline faktor , see osa informatsioonist , mis ei ole otseselt kodeeritud geenide poolt .
Nii jõuamegi vana tõeni , elu tekib ainult elust ehk nagu kuulus saksa rakubioloog Rudolf Virchov seda väljendas omnis cellila e cellula - iga rakk tekib rakust .
Geeniväline informatsioon
Üks näide epigeneetilise faktori ülekande kohta on eriti aktuaalne- prionid , mida peetakse vastutavaks “ hullu lehma tõve ” ja inimese Creutzfeld-Jacob'i tõve eest .
Prion on organismiomane valk , mille ruumiline strukt uur erineb normaalse valgu omast , seda kodeeriva geeni struktuur aga muutunud ei ole .
Prionil on hämmastav võime muuta normaalse struktuuriga valgu kuju , mille tulemusel tekibki patoloogia .
Prionivalk on seega infektsiooniline osake , mille organismi sattumine toob kaasa normaalse valgu struktuuri muutuse ja haigestumise .
Järelikult kujutab prion endast geenivälise ehk epigeneetilise informatsiooni kandjat .
Siiski ei saa prion eksisteerida geenidest sõltumatult , ka prionivalk on kodeeritud kromosoomides , haigusetekitajaks muudab prioni aga informatsioon , mis ei sisaldu geenides , vaid pärandub viimastest sõltumatult .
Kokkuvõtteks tahaksin rõhutada , et eluprotsessid ei põhine ainult geenidel , vaid on ka midagi muud , nimetatagu seda siis elujõuks , entelehhiaks , jumalikuks sädemeks või milleks tahes , ja see miski on sama oluline , kui geenides talletatav teave .
Tänapäeva geneetika võimsa arengu taustal kipub kõik muu peale DNA kergesti ununema , kogu elu püütakse taandada vaid geenide avaldumisele .
Aga vähemalt senikaua , kui teadlased ei ole võimelised elusrakku katseklaasis sünteesima , ei mõista me täielikult elu olemust .
Siin seisab ees avar tööpõld tulevastele uurijatele , idealistidele ja vitalistidele !
JAANUS REMME ( 1953 ) on Tartu Ülikooli dotsent , filosoofiadoktor , Eesti TA KBFI teadur .
teadusajakirjanik MADLI JÜRGEN
Hoopiski mitte .
Sõrmuse , ka abielusõrmuse on nii mõnedki rahvad hoopis varbasse torganud .
Näiteks Idamaades on naised mõnelpool kandnud abielu tähistavat sõrmust vasaku jala suures varbas .
Varbasõrmused on ehtinud mehi Indias , Biharis .
India varbasõrmused on tihti kaunistatud kõlisevate kellukestega .
Arvatakse , et just Indiast on varbasõrmused levinud Aafrika idarannikule ja sealt omakorda Lääne-Aafrikasse .
Aafrika varbasõrmused on tehtud messingist , vasest või rauast ja neid kantakse enamasti samuti suures varbas .
Ngata-hõimu mehed seovad aga jahile minnes suure varba ümber pühvli sabajõhvi , et see õnne tooks .
Masaid kasutavad varbasõrmust haiguste tõrjumiseks .
Euroopas on varbasõrmuseid kantud näiteks direktooriumiaegsel Prantsusmaal 1790. aastate lõpul .
Sõrmuseid on amuleti , tunnusmärgi-pitsati või lihtsalt ehteasjana kantud ammustest aegadest .
Sümbolina ja maagilises mõttes tähistab sõrmus katkematut ringjoont , igavikku .
Sõrmust on kasutatud kaitsena kurja vastu - näiteks veel 16. sajandi Inglismaal arvati , et sõrmus hoiab eemal langetõve .
Ja muidugi muinasjutud , kus esineb lugematul hulgal võlusõrmuseid ( kas olete kuulnud lugusid võlukõrvarõngastest ? ) .
Enamasti kinnitab sõrmus mingit liitu : abielusõrmus kokkulepet abikaasade vahel , nunna kuldsõrmus tema liitu Kristusega , vaimuliku oma liitu kiriku või kogudusega .
Normandia hertsog sai keskajal sõrmuse selle märgiks , et ta on nüüd “ abielus ” oma hertsogkonnaga .
Veneetsia dood_ide sõrmus sümboliseeris liitu Veneetsia ja mere vahel .
Ühed vanemad on kindlasti Muinas-Egiptuse sõrmused .
Neid kasutati Keskmise ja Uue riigi ajal ning tõenäoliselt on nad välja kujunenud pitsatina kasutatud skarabeuste kujukestest ( püha skarabeust ehk sõnnikumardikat peeti Vanas Egiptuses ürgolendiks , päikesejumala ilminguvormiks , sigivusjõu ja taassünni sümboliks ) .
Viimased rippusid algselt lihtsalt nööri otsas , hiljem hakati neid kinnitama sõrme ümber oleva rõnga külge .
Skarabeuse-sõrmuste järel tulid graveeritud pitsatsõrmused , mis tähistasid ühtlasi kandja võimu .
Sõrmuseid kandsid valitsejad ja ülikud , kes kinkisid neid mõnikord oma truudele teenritele usalduse ja teatud õiguste kinnituseks .
Nagu seda tegi näiteks Egiptuse vaarao Joosepile sõrmust andes .
Ja vaarao ütles Joosepile : “ Vaata , ma olen pannud su kogu Egiptusemaa üle !
” Ja vaarao võttis sõrmest pitserisõrmuse ning pani Joosepi sõrme … ( 1 Mo 41 : 41 - 42 ) .
Katoliku kirikus on sõrmused paavsti , kardinalide ja piiskoppide võimu sümboliks .
Kuulsaim neist on üks paavsti kolmest ametlikust sõrmusest , nn. kalamehesõrmus , mida kirikupead on kasutanud oma kirjade pitseerimiseks 15. sajandist alates .
Igale paavstile valmistatakse oma sõrmus , millele graveeritakse tema nimi ja paadis kala püüdva Peetruse pilt .
Pärast paavsti surma sõrmus hävitatakse .
Piiskopisõrmus sümboliseerib omakorda armastuse ja ustavuse lepingut piikopi ja kiriku vahel .
Sõrmuste sümboolset tähtsust keskaegses Euroopas peegeldab hästi 12. sajandil puhkenud investituuritüli , mille käigus vaieldi selle üle , kelle õigus on anda piiskoppidele üle nende võimu sümbolid - karjasekepp ja sõrmus .
Usku sõrmuste maagilisse jõusse iseloomustab see , et mitmetes kultuurides võetakse surnutel sõrmused sõrmest , et nende hing pääseks vabaks .
Mürgisõrmusedki pole ajaloos tundmatud , neid on kasutatud nii vaenlaste kui ka iseenda hävitamiseks .
Ka Kartaago kuulus väejuht Hannibal sooritas 183. aastal e. Kr. enesetapu mürgiga , mida ta oli oma sõrmuses kaua kaasas kandnud .
Euroopas on luust sõrmuseid valmistatud juba nooremal kiviajal .
Antiik-Kreekas olid väga populaarsed pitsatsõrmused , mida kandsid nii mehed kui naised .
Raudseid pitsatsõrmuseid tarvitasid etruskidki , aga suure õitsengu saavutas sõrmuste kandmine Antiik-Roomas .
Kuldseid sõrmuseid kandsid algul Roomas vaid ülikud , hiljem kõik vabad kodanikud .
Orjade sõrmused olid rauast .
Sõrmuseid kaunistati üha enam ja kanti kõigis sõrmedes .
Suurimad neist olid massiivsed pöidlasõrmused .
Kui Hannibali sõdurid 216. a. e.Kr. pärast Cannae lahingut korjasid kokku langenud roomlaste kuldsõrmused , said nad tohutu koguse , mida hiljem on hinnatud umbes 27 liitrile .
Keskajal kanti esialgu endiselt palju pitsatsõrmuseid , kuid 2. aastatuhande alguses hakkas nende tähtsus vähenema , sest tarvitusele tulid suuremad pitsatid , mida ei saanud enam sõrmuse külge kinnitada .
Keskajal oli sõrmus tihti ka mälestusese ja nii pärandati neid testamendiga suurel hulgal kõikvõimalikele sõpradele-tuttavatele .
16. sajandist hakati sõrmuste külge kinnitama kelli jms . , maadeavastuste järel võõrailt mailt toodud haruldasi kive ( vääriskive oli kasutatud varemgi ) .
Roomlased kandsid niisiis palju sõrmuseid , ning neilt on üle võetud ka sõrmus kui abielu sümbol .
Roomas kandsid kihlasõrmust vaid naised , mehed aga abielusõrmust .
Sõrmuste vahetamine omavahelise liidu märgina muutus keskajal üldiseks .
Sõrmus pidi olema kullast , metallist , mis sümboliseerib truudust ja kestvust .
Sõrmus võis meenutada kahte teineteisest kinni hoidvat kätt või olla kaunistatud mõnel muul moel .
Sile kuldsõrmus tuli kasutusele 17. sajandil .
Urmas Kokassaar , Mihkel Zilmer
Kuigi vaid vähesed inimesed on näinud sidrunipuud , teavad tema mahlaseid ja ülihapusid vilju - sidruneid - vist peaaegu kõik .
Paljud on kuulnud ka sellest , et sidrunis on palju sidrunhapet ja rohkesti vitamiini C. Kahjuks selle infoga enamiku inimeste teadmised sidrunist piirduvadki .
Kuid nendes kuld- või rohekollase värvusega viljades peitub veel palju muudki , mis meile kasulik on …
Kuidas valida ja hoida ?
Osta tasub läikiva koorega tihkeid sidruneid .
Sidruni koor on nagu peegel , mis reedab vilja küpsust .
Vilja valmimist ja kvaliteeti hinnatakse koore läike , mitte aga värvuse alusel .
Seega : tuhmid , nätsked ja pehmed sidrunid on targem letile jätta .
Juba ostetud sidruneid on kõige parem säilitada jahedas , mõõduka niiskusega kohas .
Lahtilõigatud sidruni kuivamise vältimiseks tuleb ta lõikepinnaga asetada alustassile .
Et praegu on sidruneid pidevalt müügil , ei ole suurte tagavarade soetamine otstarbekas .
Tutvus algab koorest
Botaaniliselt on sidrun sidrunipuu vili .
Kujult on sidrunid ovaalsed või munajad ja nad kaaluvad tavaliselt 75 - 150 grammi .
Koor , mille värvus muutub rohelisest kollaseni , on kas sile või kergelt krobeline .
Sidrunikoore värvunud pindmises osas on rikkalikult õlide näärmeid , mis sisaldavad meeldivalt lõhnavaid eeterlikke sidruniõlisid .
Nende olemasolus on lihtne veenduda .
Koorige sidrun ära ja muljuge veidi koort .
Õlipiisakesed paiskuvad mahutitest välja ja kohe levib aromaatne ning värskendav sidrunilõhn .
Lõhnateraapiast on teada , et sidruniõli eeterlikest õlidest tulenev lõhn värskendab , teritab tähelepanu ja suurendab keskendumisvõimet .
Sidruniõlide lõhnamaailma on ammu avastanud ka parfümeeriatööstus .
Üha rohkem on neid kosmeetikatooteid , mille koostisainete hulka kuuluvad sidruni eeterlikud õlid .
Et sidruni koorest väljapressitud õlid on tugeva ja intensiivse lõhnaga , siis kasutatakse neid sageli just meestele mõeldud lõhnatoodetes .
Lõhnaga seoses veel üks tähelepanek : keeva veega ülekallatud sidrunid lõhnavad palju tugevamini , sest kuumas aurustuvad sidruniõlid hõlpsalt .
Siit ka seletus , miks sidruniviiluga tee nii aromaatselt lõhnab ja hästi maitseb .
Perenaised kasutavad riivitud sidrunikoort lisandina keeksides , kreemides , kisellides ja mujalgi .
Selline sidrunikoore kasutamine pole suurtes kogustes siiski soovitatav .
Pole ju saladus , et sidruneid , nii nagu ka teisi tsitrusvilju , pritsitakse enne transporti mitmesuguste tugevatoimeliste konservantidega .
Need ühendid ei lagune , maha pesta on neid raske ja pole välistatud ka nende aeglane imbumine koorealusesse kihti .
Tavaliselt on konservandi nimetus ka hulgipakendil kirjas .
Et sidruneid müüakse aga lahtiselt ja tükikaupa , siis ostja enamasti ei teagi , millise kemikaaliga tema lemmikut eelnevalt pritsitud ja töödeldud on .
Koor katab haput ja mikrotoitaineterikast viljaliha
Sidruni mahlakas viljaliha on kollane ja teravalt hapu maitsega .
Hapetest on sidrunis kõige rohkem sidrunhapet , mille sisaldus võib tõusta kuni 8 protsendini .
Toonitagem kohe , et sidrunhapet sünteesitakse ka inimorganismis , kus ta on meie energeetilise ainevahetuse üks kesksetest ühenditest .
Sidrunhape on võimeline siduma metalliioone ja see on tema antioksüdantsuse peamine alus .
Seetõttu on ka sügavalt ekslik kuulujuttudel rajanev info , et E-aine koodiga E330 , mis ongi sidrunhappe kood , on kantserogeenne .
Kui lähtuda kas või sellest , et sajas grammis sidrunimahlas on 4 - 5 g sidrunhapet , siis kantserogeensuse korral peaksid sidrunimahla tarbijad , keda maailmas on tohutu hulk , juba ammu surnud olema .
Sidrunhape meditsiinilist ohutust tõestab ka see , et ta on vereülekannetes doonorplasma üks komponentidest .
Sidrunhape on samal ajal ka oluline toidulisand .
Lisaainena on sidrunhappel toiduainetes mitmeid rolle - ta on antioksüdant ja happesuse reguleerija .
Kui hoolikalt toidupakenditele kirjapandud koostisosade loetelusid lugeda , siis torkab silma sidrunhappe sage esinemine .
Tegemist on ikkagi keemiliselt valmistatud sidrunhappega , mis on loodusliku molekuli täpne koopia .
Kartuseks pole põhjust , sest nii lihtsa ühendi nagu sidrunhappe puhul ei erine loodusliku ja sünteetilise molekuli biotoime .
Sidruni vitamiiniderohkusest on kujunenud peaaegu legend .
Eriti ülistatakse sidrunit kui vitamiin C allikat .
Tõsi on see , et just sidrunid ja nende mahl olid esimesed ravimid , mida inimesed hakkasid kasutama skorbuudi vältimiseks pikkadel merereisidel .
On siiski palju teisi vilju , mis vitamiin C sisalduselt sidruni kaugele seljataha jätavad .
Sidrunist rohkem on vitamiini C näiteks kreeka pähklites , kibuvitsamarjades , mustsõstardes , jõhvikates , jne .
Sidrunis on märkimisväärselt ka mitmeid B-grupi vitamiine ja kaaliumi , kaltsiumi , magneesiumi ning fosfaate .
Sidruni sisust kasutatakse kõige rohkem mahla .
Lisagem siinkohal , et kuumas vees hoitud sidruneid on kergem koorida ja neist saab ka mahla paremini kätte .
Saleda joone hoidjad soovitavad janu kustutamiseks vähese sidrunimahlaga maitsestatud külma vett , sest see jook on värskendav ning ülimalt kaloritevaene .
Tõsi ta on , sest sajagrammise sidruni söömisel saab organism kõigest 28 - 30 kcal energiat .
Nii et tõeline dieettoit .
Ka kõigile tuntud karastusjook limonaad kujutas valmistamise algusaegadel ei midagi muud kui naturaalset sidrunijooki .
Sidrun on limonaadile nimeandjakski , sellele viitavad nii ingliskeelne lemon , itaaliakeelne limone kui ka hispaaniakeelne limon .
Sidrunimahl on teada-tuntud maitselisand paljudele toiduainetele .
Kauplustest võib osta sidrunimaitselisi kreeme , küpsiseid , vahvleid , jäätisi , kompvekke , torte , jooke ja veel palju muudki .
Mahl kui arstim
Rahvameditsiin tunnustab samuti sidrunimahla kui tõhusat ravivahendit .
Köha , nohu ja kurgupõletiku korral on meega segatud sidrunimahl hea ravim , mis leevendab vaevusi .
Sidruni ja mee segul on veel rahustav ja und soodustav toime .
Sidrunimahl ergutab seedenäärmeid , mistõttu seda soovitatakse kasutada söögiisu tõstmiseks .
Eriti sobiv on sidrunimahl neile , kellel on probleeme mao alahappesusega .
Rahvameditsiinis soovitatakse sidrunimahla ka podagra ja neerukivide korral , sest sellel joogil on lahustav toime .
Veega lahjendatud sidrunimahlast on abi ka igemepõletiku puhul , juhul kui sellega suud loputada .
Ekslik on arvamus , nagu sobiks sidrunimahl ainult seespidiseks kasutamiseks .
Kareda käenaha määrimiseks soovitavad kosmeetikud lihtsat segu sidrunitest pressitud mahlast ja oliivõlist .
Komponendid segatakse vahekorras üks-ühele ja segu määritakse ööseks kätele .
Selline mähis on nahka pehmendava ja noorendava mõjuga .
Rasusele nahale on lahjendatud sidrunimahlaga pesemine samuti soodne , sest see pehmendab ja puhastab nahka ning vähendab rasu eritumist .
Ka juustele annab sidrunimahlaga lahjendatud veega loputamine kauni läike .
Nii nagu nahagi puhul , on sidruniga töötlus sobilik just rasuste juuste korral .
Sidruni edu saladus liigse rasu kõrvaldajana kehapinnalt on lihtne .
Rasu koosneb põhiosas rasvast .
Sidrunimahlas leiduvad happed reageerivad rasvaga ja selle tulemusena moodustuvad vesilahustuvad keemilised ühendid - estrid , mis veega loputamisel ära uhutakse .
Vanniveele lisatud sidrunilõik või kooretükikesed aromatiseerivad vannivee ja suurendavad samal ajal ka selle puhastavat toimet .
Sidrunimahl koos koorega sobib ka välispidise lisavahendina mitmete seenhaiguste ohjeldamiseks .
Puhastusvahend
Sidrunist on abi määrdunud ja parkunud käenaha puhastamisel , kui neid kohti sidruniviiluga hõõruda .
Tunduvalt rohkem kasutatakse sidrunit mitmesuguste plekkide eemaldamiseks .
Vahest kõige tuntum on sidrun roosteplekkide eemaldajana , kuid selle puuvilja mahl sobib ka nahkesemete , hõbe- , vask- ja klaasnõude puhastamiseks .
Sidrunilõhna meeldiva ja värskendava toime on avastanud ka paljud pesemisvahendite tootjad , kes müüvad sidrunilõhnalisi pesupulbreid ja nõudepesuvahendeid .
Kas puudusi polegi ?
Kõik sõltub tarbitavast kogusest .
Üle ühe sidruni päevas pole soovitav süüa , sest ülihapu sidrunimahl võib hambaemaili kahjustada .
Mitme sidruni söömine päevas viib meie organismi ka liigpalju sidrunhapet ja see võib pikema aja jooksul tekitada probleeme üldises ainevahetuses .
Sidrunite söömine on vastunäidustatud nendele inimestele , kes pidevalt kannatavad mao ülihappesuse käes .
Sidrun koos kohviga viib organismist välja teatud koguse kaltsiumi .
Seetõttu pole sidrunite liigtarbimine kasulik neile , kellel on risk luude hõrenemiseks ehk osteoporoosiks .
Mõõdukas sidruni tarbimine paralleelselt piimatoodete söömisega osteoporoosiga seonduvaid probleeme aga ei tekita .
meedik HARRI JÄNES
Ülekaal suurendab oluliselt paljude tervisehäirete tekkimise riski , kuid sellest vabanemine nõuab vaeva .
Kaaluiibe vältimiseks või kaalu vähendamiseks on kaks võimalust : piirata toiduenergia tarbimist , s.t. söödava toidu kalorsust või suurendada organismi energiakulu , s.o. tõsta kehalist aktiivsust .
Kõige otstarbekam on need kaks moodust ühendada .
Toidu kalorsuse järkjärguline vähendamine organismi tegeliku vajaduseni võimaldab suhteliselt hõlpsasti kaalus maha võtta .
Esialgu nõuab see muidugi tahtepingutust , kuid hiljem harjutakse tagasihoidlikuma toitumisega .
Range paastumine ( nälgimine ) on muidugi tervisekahjulik .
Liigsest kehakaalust vabanemine energiakulu suurendamise teel nõuab tugevamat tahtejõudu .
Ülekaalu põhjustavat varurasva kasutab organism energia saamiseks siis , kui toiduenergia vähesuse tõttu on süsivesikute varud juba ammendatud .
Varurasva kulutamine pole kerge : üks tund energilist kõndimist ( vähemalt 5 km ) toob kaasa energiakulu 22 kcal .
Kui organismil muud energiaallikat ei ole , siis kasutab ta selle kulu katmiseks veidi üle 20 g varurasva .
Millal jõuab niimoodi paar-kolm kilo kaalus maha võtta ?
10 000 m jooks nõuab 600 kcal , maratonijooks 1800 kcal .
Pole hõlbus ennast saledaks joosta !
Pealegi peab tüse inimene tervisespordiga väga ettevaatlikult alustama .
Tervisesport , mille eesmärk pole kõrged sportlikud saavutused , aga on igaühele vajalik lihaskonna , vereringe- ja hingamiselundite tugevdamiseks .
Erik Tago on sündinud 11. oktoobril 1950. aastal Paides ja õppinud Paide Keskkoolis ( Paide Gümnaasium ) .
1974 lõpetas Tartu ülikooli füüsika osakonna astronoomia erialal .
Samal aastal asus tööleTartu Observatooriumi ( siis Astrofüüsika ja Atmosfäärifüüsika Instituuti ) , kus töötab senini , praegu teadurina .
Oma uurimistööd alustas ta tudengina täheparvedest .
Tema huvi on koondunud peamiselt Universumi kõige suurematele süsteemidele .
Uurides galaktikate ja galaktikaparvede ruumjaotust , on koos oma kolleegidega avastanud Universumi rakustruktuuri .
Ligi 40 teadustöö autor või kaasautor .
Olete üks Universumi struktuuri uurijaid , k.a. jaanuaris ajakirjas “ Nature ” ilmunud ja nii välis- kui kodumaal “ laineid löönud ” artiklite autoreid .
Kuidas Te seda maailmaruumi ikka tegelikult ette kujutate ?
Me elame kolmemõõtmelises maailmas , aga kõike , mis on Universumi sügavustes , näeme taevasfääril kahes mõõtmes .
Sellest tulenevad peamised uurimise ja ettekujutamise raskused .
Hädast saab suuresti üle , kui õnnestub mõõta uuritavate tähesüsteemide kaugusi .
Juba paar aastakümmet on Tõravere astronoomid püüdnud nii endale kui ka teistele selgeks teha Universumi ehitust , kasutades selleks nii lihtsaid plastmasskeradest tehtud mudeleid kui ka videofilmi ja keerulist numbrilist modelleerimist arvutitel .
Mõnevõrra on see ka õnnestunud , kuigi galaktikate ruumilist jaotust visuaalselt esitada ja aru saada , mis on näha , ei olegi nii kerge .
Kompuutritest ja matemaatikast on selles muidugi suur abi .
Üks viis saada ettekujutus , on leida analoogia mõne tuttavama ja igapäevasema asjaga .
Universumi ehitust võrreldakse tihti meekärjega .
See tähendab , et aine , mida me näeme Universumis , on jaotunud sarnaselt vahale meekärjes .
Kärg loob kujutluse ehk liiga korrapärasest maailmast .
Kärje asemel sobiks veidi paremini käsn .
Nagu käsnas , on ka Universumis “ poorid ” ehk tühikud .
Aga “ kärg ” on Universumi jaoks auväärsem sõna kui “ käsn ” või “ seebivaht ” .
Viimastel oleks küll igapidi suurem sarnasus selle Maailmaga , milles me elame !
Kui tõenäone see on , et seda uskuda ja selles mitte kahelda ?
Kahelda tuleb ikka .
Teadlaste loomuses on juba kahtlemine .
Aga midagi tuleb uskuda ka , muidu ei saaks teadust teha .
Kui te olete omaks võtnud füüsika põhitõed , siis tuleb uskuda ka kosmoloogia mõningaid tõdesid .
Vaatlused kinnitavad üha enam , et galaktikad eemalduvad üksteisest , millest tuleneb Universumi paisumine .
Kosmosest tulev reliktkiirgus tõendab , et kunagi pidi Universum olema kuum .
Galaktikate kauguste mõõtmine ja ruumilise jaotuse uurimine veenab , et Universumis on suured “ tühikud ” , kus ainet ei ole .
Kuidas aga Universum tekkis ja arenes oma varases nooruses , see on veel suuresti kosmoloogia mõttemäng .
Jaan Einasto oma artiklis sellessamas “ Horisondis ” küsib , et kes või mis “ puhus Universumi orelit ” , et ta selline on , nagu ta praegu ettekujutuse järgi on .
Kuidas suhtuda selles lauses sõnasse kes ?
Oletan , et Jaan Einasto mõtles selle all ülekantud tähenduses neid protsesse varases Universumis , mis määrasid Universumi saatuse .
Selles võib näha ka vihjet Loojale .
Suhtumine Loojasse on nii isiklik asi , et ei tahaks kellelegi sõnu suhu panema hakata .
“ Orelipuhuja ” võib asuda meis enesteski ja suunata meid nii erinevalt mõistma ümbritsevat maailma .
Milline oli algtõuge , et Te üldse teaduse teele asusite ?
Miks astronoomia ?
Tehiskaaslaste ja kosmoselendude ajastu algus langes kokku minu poisiea vastuvõtlikumate aastatega .
Mäletan , et olin 12aastasena aheldatud haigevoodisse , kui ema ostis vastilmunud raamatu “ Teistele planeetidele ” .
Lugesin selle ahnelt läbi .
See oli hea populaarne raamat , mis vallandas laste fantaasia .
Esimesed mehitatud kosmoselennud olid juba toimunud .
Tekkis huvi tähistaeva , kosmoselendude ja muu sellise vastu , nii et klassivend kinkis paksu astronoomiaraamatu .
Sellest ajast see pisik vist külge jäi .
Mis Teile veel meid ümbritsevas maailmas erilist huvi pakub ?
Huvi pakub palju , aga kõigele ei jätku aega .
Vaimukas ja vaimne inimene huvitab eelkõige .
Suuremaid elamusi pakub muusika , eriti improvisatsiooniline muusika ja ehe folkloor .
Hea meelega vaatan väärtfilmi .
Ajakirjandus on viimasel ajal teadlased kergekäeliselt nohikuteks tembeldanud , kes ümbritseva maailma vastu huvi ei tunne .
Mulle tundub siiski , et ergas ühiskondlik närv ja huvi kõige ümbruses toimuva vastu on teadlastele vägagi iseloomulik .
Vähemalt minu tutvusringkonnas on enamik teadlasi sellised .
Kuidas maandate stressi ?
Ega enamjagu ajapuudusel teadlikult ei maandagi , see toimub kuidagi märkamatult .
Kui on aega , võtan midagi huvitavat ette pereringis või kuulan lemmikmuusikat .
Kas loete horoskoope ?
Miks ?
Loen , kui keegi vaimuka horoskoobi lugeda toob .
Milline teadusavastus läbi aegade on Teie arvates tähtsaim ?
Ohtlikem ?
Võib ju arvata , et tuumaenergia või geneetiline manipulatsioon elusolenditega on väga ohtlik .
Aga iga avastus võib osutuda vastuoluliseks .
Teadusavastusi ja leiutisi on kasutatud varem või hiljem nii inimeste hüvanguks kui ka hävinguks .
Tähtsaim teadusavastus saab kuuluda minu arvates valdkonda , mis puudutab otseselt inimest , näiteks elu päritolu või mõtlemist .
See on seni veel tegemata .
Milline oleks Teie vapideviis ?
Seda ühte ja ainukest juhtkirja ei ole .
Püüan seda , mida teen , teha nii hästi kui oskan .
Seekordne HORISONT heidab pilgu meie planeedi kahele poolusele Lõunanabale ja kolmandaks pooluseks nimetatud “ maakera katusele ” , Dzomolungma mäetipule Himaalajas .
Nii kõrgmäed kui Lõunamanner näivad esmapilgul elutud , ometigi on ka need paigad kellelegi koduks .
Elu suudab kanda kinnitada kõige võimatuna näivates kohtades .
Küllap leidub elusaid baktereid ka 4 kilomeetri sügavusel Antarktise jääkilbi all asuvas järves , mis hiljuti avastati .
Neid mikroobe tuleks küll vaadelda kui maailma kõige äärmuslikemates tingimustes elavaid oleseid .
Ning see pole veel ainuke põhjus , miks neid unikaalseiks pidada .
Jääaluse järve floora on saanud omaette , muudest elukooslustest lahus , pool miljonit aastat areneda .
Nõnda siis on Lõunamandri jääkilbi sees käimas ainulaadne evolutsiooni-eksperiment .
See , kas ja kuidas too jätkub , sõltub edasi juba inimesest .
Igatahes on väga raske oma uudishimu selle ainulaadse veekogu vastu rahuldada nii , et järve õhkhabras elukooslus endisena säiliks .
Igatahes võib üksainukenegi puuriotsikuga järve viidud tänapäevane mikroob seal kõik pahupidi pöörata .
Karmid ja raskesti ligipääsetavad paigad on alati vastupandamatult ligi meelitanud seiklusjanulisi inimesi .
Igal aastal käib 13 000 inimest “ kolmandat poolust ” oma silmaga imetlemas ja kindlasti tunnevad nad kõik seda magnetit , mis kisub üles , sinna , kus suveräänsena kõrgub Mägi .
Vaid veidi üle 300 inimese on saanud kogeda Everesti tipus olemise tunnet , 130 üritaja elu on mägi ohvriks nõudnud .
Kas universumis valitseb kord või kaos , püstitab selles HORISONDIS küsimuse üks Eesti tuntumaid teadlasi , akadeemik Jaan Einasto , ja vastab ikka kord .
Tegu on põhjaliku ülevaatega Eesti astronoomide Universumi struktuuri seletavast teooriast ning ka selle teooria ümber käivast piigimurdmisest .
Akadeemik Einasto nimega võib siduda ka viimasel ajal ajakirjanduses toimunud väikest nihet .
Nimelt on meie press hakanud tasapisi teaduse vastu üha rohkem ja rohkem huvi ilmutama .
N . ö .
läbimurdeks aga oli just Eesti astronoomide Universumi ehituse teooria , mis üleilmset meedia tähelepanu äratas , ja mida ka kodumaised väljaanded , kes teatava hämmelduse , kes isegi kummalise solvumisega , kommenteeris .
Päikselist kevadet soovides ,
INDREK ROHTMETS
Te hoiate käes HORISONDI järjekordset teemanumbrit .
Seekord keskendume eluteadusele , täpsemalt mõnedele bioloogia valdkondadele , mis aastatuhande vahetust ootavas maailmas on kasvavalt kõneainet pakkunud .
1940. - 1950. aastail sündinud molekulaarbioloogia on jõudnud aluse panna hulgale uutele teadussuundadele , nende seas ka rakenduslikule geenitehnoloogiale .
Just pärilikkuse parandamise ja geenide ümbertõstmisega ongi seotud uue bioloogia kõige pöörasemad lubadused .
Täna elab maailmas juba tuhatkond inimest , kes on tervise tagasi saanud tänu geeniteraapiale .
Nende organismi on sünnipäraselt vigast geeni asendama viidud normaalne , terve geen ja see on õnnestunud seal ka käivitada .
Geenidiagnostika on aga jõudnud juba miljoniteni .
Näiteks ainuüksi Eesti Biokeskuses on uuritud
10 000 inimest eesmärgiga teha kindlaks , kas nende geenides peitub risk saada raske pärilik haigus , tsüstiline fibroos .
Aastatuhandevahetusse langeb ka üks inimkonna ajaloo suurimaid , kallimaid ja auahnemaid teadusprojekte - “ Inimese genoomi projekt ” ( ing . ) k .
Humane Genome Project ) .
Selle superprojekti raames peab aastaks 2005 selguma inimese kõigi 100 000 geeni täpne asukoht .
Kui lähtuda tõsiasjast , et ligi 60 protsenti inimestest haigestub elu jooksul mõnda geneetiliselt määratud haigusesse , tuleb tõdeda , et genoomiprojekt puudutab meid kõiki .
Molekulaarbioloogid usuvad , et siis saab meditsiin haiguste tagajärgede ravilt lõpuks üle minna haiguste ennetamisele ja nende põhjuste kõrvaldamisele .
“ Kuum ” on tänapäeva bioloogias ka valdkond , mis tegeleb närvisüsteemi uurimisega .
Ülikeerukas ja ülipõnev neuron on paljuski veel saladus .
Üks närvirakk on korraga kontaktis
10 000 muu rakuga , ajus on närvirakke aga mitu miljardit .
Neuronite suhtlemist korraldab hiiglaslik eri tüüpi molekulide armee .
Kui selles pööraselt keerulises süsteemis tekib viga , võib hakata arenema Parkinsoni tõbi , või Alzheimeri tõbi või hulgikoldeskleroos …
Bioloogialt oodatakse uusi lahendusi arstiteaduse ja põllumajanduse jaoks , samas kardetakse geenidega manipuleerimises peituvaid ohtusid .
Tahes-tahtmata tuleb sajandivahetuse bioloogidel tegeleda paljude eetika ja moraaliküsimustega , mille lah tiseks jätmine pole enam võimalik .
Ei tohi ka unustada , et eluteadus pakub meile fundamentaalseid teadmisi maailma mõtestamiseks , teadmisi , mis aitaksid meil kõrvale astuda ökokatastroofile viivalt teelt .
Inimkond on juba m & otilde ; nda aega teelahkmel .
Inimtsivilisatsiooni oleks justnagu sisse programmeeritud eluslooduse evolutsiooni lõpetamine .
Kas on ka muud võimalust ?
Eluteadusel on siinkohal öelda kaalukas sõna .
Tuleviku pärast mures inimkond on alati tundnud huvi selle vastu , kust me tuleme .
Huvitaval kombel on inimese põlvnemise uuringud kuulunud viimastel aastakümnetel kõige kiiremini arenevate bioloogiavaldkondade nimistusse .
Lausa rid amisi on tulnud avastusi meie kümnendil .
Näiteks on selgunud , et nüüdisinimene sündis üllatavalt kiiresti .
Selle teemanumbri koostajana loodan , et leiate kasulikku ja huvitavat lugemist , samuti mõtteid ja ideid , mis väärivad meeles pidamist ning kaasa mõtlemist .
Rakusügavuste molekulaarsetesse mehhanismidesse su keldunud eluteadus näib ühelt poolt olevat meist kaugele eemaldunud , ometigi on see , mida ta uurib , meie ise .
James Watson ja Francis Crick näitasid 1953. aastal , kuidas on ehitatud keskne pärilikku informatsiooni säilitav molekul looduses - DNA .
Õigupoolest võtsid nad kokku viimasel 10 - 15 aastal kogunenud uurimistulemused ja üld istasid need pöördeliseks läbimurdeavastuseks .
Paljud tänapäeva uurijad tõdevad , et nüüdseks kogunenud hiiglaslik andmehulk ootab uusi Watsoneid ja Cricke , kes suudaksid fragmentide kaoses näha tervikut .
Trükikojast on müügilettidele jõudnud järjekordne “ Horisondi ” erinumber , mis pühendatud Ungarile ja ungarlastele .
Miks just Ungari ?
Möödunud aastal meenutas meie hõimurahvas kahte tähtsat sündmust oma ajaloost möödus 1100 aastat ungarlaste asumisest nende praegusele asualale ja 40 aastat 1956. aasta Ungari ülestõusust .
See oli aasta , mil ungarlastel endil oli põhjust süüvida oma minevikku ning tundus olevat sobiv aeg tutvustada tolle suurima soome-ugri rahva ajalugu ka eesti lugejale .
Seda enam , et erinumbri toimetajana võin öelda : töö käigus süvenes minus järjest enam arusaam sellest , kuivõrd vähe me Ungarist ja ungarlastest siin Eestis tegelikult ikkagi teame .
Ajaloolane Eero Medijainen toob oma loos ära katkendi saadik Johan Leppiku omaaegsest kirjast president Konstantin Pätsile : Meie sugulusest ungarlastega on palju räägitud , kuid Budapestis leidub vaid väga väike grupp eriteadlasi , kes Eestist midagi kuulnud on .
Laiemad hulgad on vast etnograafia muuseumis näinud Volga-soomlaste osakonnas vitriini …
Möödunud on ligi 60 aastat , aga kui asendada selles lõigus Budapest Tallinnaga ja Eesti Ungariga , kas oleks siis olukord teistsugune ?
Kuigi käesolev HORISONT ei anna hoopiski ammendavat ülevaadet Ungari ajaloost ja kultuurist , loodan , et ta natukenegi laiendab lugeja silmaringi ning toob Ungari ja ungarlased sammu võrra Eestile lähemale …
Toimetus avaldab tänu kõigile autoritele , Tartu Ülikooli uurali keelte õppetoolile , hungarofiil Ivar Sinimetsale , Piret Norvikule Eesti Keeleinstituudist ja muidugi Tõnu Kalvetile , kelle eestvõtmisel see erinumber üldse teoks on saanud .
Ühtlasi täname toetuse eest Avatud Eesti Fondi , Kultuuriministeeriumi , Ungari Teadus- ja Kultuurikeskust Helsingis , NT Kaubanduse ASi .
KÄRT JÄNES-KAPP
ESIKAANEL : Ungari ratsanik 10. - 11. sajandi freskolt .
ajaloolane TIIT SAARE
Maailma ühe vanima rahvana jõudsid soomeugrilased riikluseni siiski hilja .
Erandiks on ungarlased , kelle lipust ja vapist oli juttu Ungari-teemalises erinumbris ( 2 / 1997 ) .
16. sajandil , mil Rootsi kuningas Johan III võttis endale Soome suurhertsogi tiitli , sai alguse
Soome liputraditsioon .
Lipu aluseks oli 1581. aastal kinnitatud suurhertsogiriigi vapp , mille etalon asub Uppsalas Gustav Vasa sarkofaagil .
Keskseks sümboliks vapil on Rootsi vanalt vapilt võetud Folkungite lõvi .
Mõõgaga käsi ja jalgade all olev saabel pärinevad Karjala ajalooliselt vapilt .
Kogu vapp tähistas algselt rootslaste võitu venelaste üle Liivi sõjas .
Roosid tähistavad vapil ajaloolisi läänisid .
1854. aastal pakkusid Zacharias Topelius ja Otto Donner Soome värvideks sinise ja valge .
Eriti elavaks läks poleemika värvide üle 1863. - 1864. aastal .
Riigipäevale taheti esitada lipukavand , millel oli kaks valget diagonaalpalki sinisel põhjal .
Lipu keskele paigutati valge täht .
Lipukavandi motiiv pärines arvatavasti Folkungite vapikilbilt , ja nii pidi lipp ( nagu ka vapp ) rõhutama Soome ajaloolist seost Rootsiga , kuigi sel ajal oli Soome Vene impeeriumi osa .
Rootslaste vastuseisu tõttu see kampaania soikus .
Sini-valget kasutasid soome rahvuslikud kunstnikud allegoorilise Soome riietuses : valge kleit või rüü ja sinine põll või keep .
Palju kasutati värve venevastastes karikatuurides .
Esimese siniristilipu kujutis esineb ühel 1912. aasta piltpostkaardil , kus seda hoiab rahvariietes soome neiu Soome looduse taustal .
Esimene siniristilipp valmistati 1915 Preisimaal , kus soome ohvitseridest ja sõduritest moodustati Preisi 27.
Jäägripataljon .
Väeüksuse lahingulipp valmistati saksa lahingulippude standardi kohaselt : laienevate harudega rist ruudukujulisel kangal .
Lipu keskel asub Soome vapp , lipu nurkades preisi kotkad .
Soome riigi- ja rahvuslipp valmistati 1918. aasta kevadel seoses kodusõjaga .
Selle ajani kasutasid nii valge- kui punasoomlased punaseid lippe , mis tekitas segadust .
Nii pidasid valgesoomlased õigemaks ennast eristada mõne teist värvi sümboliga .
Sõjaväevormi komitee joonistusosakonnale anti ülesanne kujundada uus Soome lipp .
Lipu loojad Eero Snellmann ja Bruno Tuukanen lähtusid oma töös kasutatud rahvusvärvidest ja skandinaavia ristitraditsioonist .
Siniristilipp kinnitati 29. mail 1918.
President Urho Kaleva Kekkoneni ajal korrastati riiklikku sümboolikat .
1978. aastal kinnitas ta uue lipu ja vapi seaduse .
N. Liidu lagunemine andis senistele soomeugri autonoomsetele vabariikidele võimaluse panna alus oma riiklikule traditsioonile .
Kuigi pärisriiklusest ollakse veel üpris kaugel , on neil vähemalt õigus luua ja kinnitada sümbolid , mis vastavad enam rahvuslikule traditsioonile .
Et varasem ajalooline lipu ja vapi traditsioon puudub , on sümbolid valmistatud konkursi korras .
Soome Suurhertsogiriigi lipp .
Karjala vapp .
Soome vapp .
Folkungite vapp .
Preisi 27.
Jäägripataljoni lipp .
Topeliuse / Donneri lipukavand .
Soome riigilipp
Karjala lipuks pakuti algul Akseli Gallen-Kallela 1920. aastal kavandatud lippu .
Seda peeti aga liialt natsionalistlikuks ja seepärast võeti aluseks Karjala NSV ( 1953 - 1956 ) riigilipp .
Punane sümboliseerib ajalugu , sinine veerikkusi ja roheline metsi .
Gallen-Kallela vapikavandil olnud karu leidis , erinevalt lipust , karjala poliitikute heakskiitu ning ta kinnitati lipuvärvides kilbile .
Vapikilpi ääristab kuldne servis , mis laieneb väljapoole rahvuslikuks kuuskornamendiks .
Vappi kroonib päikese sümbol , mänd .
Lipp ja vapp kinnitati 1993.
Udmurtia lipuvärvid võeti rahvariietelt .
Juri Lobanov kujundas esialgse lipu 1992.
Selleks oli valge-punane-must trikoloor toleze märgiga keskel .
Valge sümboliseerib igavikku ja taevast ; punane elurõõmu ja päikest ; must maad ja stabiilsust .
Toleze ehk mänd on päikesemärk .
Lipu kinnitamisel 1993. aastal värvide järjekorda ja asendit muudeti .
Udmurtia vapiks pakkus J. Lobanov soomeugrilaste tootemlindu , luike , punasel sõõril .
1994 kinnitatud vapil on aga põhisümboliks tiibadega olend , mis kehastab surnute hingi .
Inspiratsiooni on siin saadud udmurtide esivanemate hingede austamise usundist .
Komi lipu juures võib leida Eesti trikoloori eeskuju .
Tõsi , musta asendab taigat sümboliseeriv roheline .
Sinine tähistab taevast , valge soomeugrilaste tootemlindu , luike .
Komi vapil on põhikujundiks kuldne pistrik , tuuletallaja , mida seostatakse päikese ja vihmaga .
Kulli rinnal on rahvuslikust arhitektuuriornamentikast üle võetud päike , mida ümbritsevad kiirtena päikesepõdra pead .
Kõik see seostub ka punase kilbivärviga .
Vere värvina sümboliseerib punane elujõudu .
Vanavene ürikute andmetel kasutasid marid lippe juba sajandeid tagasi .
Kuna ürikutes puudub nende lippude , tistede , kirjeldus , siis hakati pärast N. Liidu lagunemist otsima uusi lahendusi .
Filoloog V. Aktsorin ja kunstnik I. Jefimov pakkusid rahvusvärvideks pruuni , kollast ja valget .
Maride legendi järgi olevat elu tekkinud pruunist savist .
Kuldne päike aga koorus valgest pardimunast .
Lipukonkursile esitatud töödest valiti välja ja kinnitati 1992. aastal G. Bulõgini kavand .
Sinine kitsas laid lipul sümboliseerib taevast ja taevajumalannat Ilmatajurti .
Valge on soomeugrilaste traditsiooniline värv , mis sümboliseerib veelindu .
Punane pärineb rahvamustrist , ja seda rõhutab ka punane rahvamustri fragment ning kiri Mari El .
Vapi kinnitamisel lähtuti endisest Vene NFSV vapist .
Punasel kilbil olnud sirbi ja vasara asemele paigutati kullatud kilbile rahvusornament .
Viljapeadele lisati tamme- ja lehiseoks .
Pärga seob lipuvärvides lint .
Vapp kinnitati 1993.
Mordvalased kasutasid mõnda aega lippu , mille aluseks oli endise Vene NFSV lipp .
Mokša-Mordva lipul olid sinine ja punane laid eraldatud valge püsttriibuga , mis sümboliseeris Mordvast läbivoolavat Volga jõge .
Sümbolid sinisel püstlaiul viitasid mordvalaste asualale Volgast läänes .
Kolm kollast triipu tähistasid mordvalaste ajaloo perioode : muistset omariiklust , ajutist iseseisvust Vene impeeriumi lagunemisel 1917 ja uut pürgimist iseseisvuse poole , mida sümboliseeris ka päike .
Lipp jäi siiski kinnitamata ning 30. märtsil 1995 sai Mordva Vabariigi parlamendi otsusel ametlikuks hoopis uus , mitmete kavandite hulgast välja valitud lipp .
Mordva Vabariigi Rahvusasjade Komitee peaspetsialisti Andrei Alekšini lipukavand ( värvid , kitsad äärelaiud , embleem ) oli ilmselt inspireeritud Mari Vabariigi trikoloorist .
Mordva lipp erineb maride omast selle poolest , et punane ja sinine laid on vahetatud ning embleemi all puudub riigi nimetus .
Muus osas sümboliseerivad värvid samuti rahvuslikku traditsiooni ( punane ) , soomeugri päritolu ( valge ) ja veerikkust ( sinine ) .
“ Kalasabadest ” oktagramm , rahvariiete traditsiooniline mustrielement , sümboliseerib päikest , elu ja viljakust .
1995. aastal kinnitati ka Mordva vapp .
Selle keskseks sümboliks on rahvusvärvides heraldiline kilp ( prantsuse kilp ) , millel omakorda kilbike Mordva pealinna Saranski vapiga .
Kolme noole ja rebase kujutisega vapp pärineb 1781. aastast , mil järjekordselt korrastati Vene impeeriumi kubermangude ja linnade heraldikat .
Vapikilpi ümbritseb Mordva naiste traditsiooniline kaelaehe .
Kaelaehte laiemas osas olevad oktagrammid tähistavad Mordva pealinna ja rajoone .
Riigi ühtsust tähistav oktagramm asub vapi ülaosas kaelaehte harude otstes .
Vappi organiseerib kahest viljapeast pärg ja seda siduv rahvusvärvides lint .
Handi-Mansi
Vabariigi lipp kinnitati 14. septembril 1995.
Oma ülesehituselt kujutab see 180 kraadi võrra pööratud Komi lippu .
Kuna trikoloori valge laid on Vene lipule sarnaselt ülal , siis võis Handi-Mansi lipu inspireerijaks olla Föderatsiooni sümbol .
Valge laiu vardapoolsel osal paiknev W-d meenutav ornamendi katkend sümboliseerib rahvuslikku omapära ja identiteeti .
Valge ise tähistab puhtust ja lund ning kuulumist soomeugrilaste hulka .
Roheline on looduse ja taiga , sinine jõgede ( Ob , Irtõš ) ja veerikkuse värv .
Samas kasutatakse rohelist ja sinist riigi põhivärvidena vimplitel ja lintidel .
Handi-Mansi vapi punasel kilbil on stiliseeritud linnud , kilbi peal ornamendi katkend , rohelistest okstest pärga hoiab koos sinine lint hõbedase kirjaga JUGRA .
Neist soomeugrilastest , kel pole mitte mingisugustki oma riiki , kasutavad rahvuslippu ingerisoomlased ja liivlased .
Ingeri rahvusvärvid pärinevad ajalooliselt Ingerimaa vapilt , mille 17. sajandil rootslased kinnitasid Nevanlinna ( Nyenskans ) tunnuseks .
Neeva jõge sümboliseeriva sinise lainepalgiga ja seda ääristavate punaste müüridega kuldne vapikilp iseloomustas algselt rootslaste piirikindluse asukohta Neeva jõe suudmes praeguse Petropavlovski kindluse lähedal .
Peeter I ajal kujunes Nevanlinna vapp kogu Ingerimaa heraldiliseks tunnuseks .
Eesti Vabadussõjas oli see vapp ka Ingeri polgu embleemiks .
Ingeri värvides lipp kujundati traditsioonilise skandinaavia ristilipu eeskujul .
Sinine rist rõhutab ingerlaste soome päritolu , punane ja kollane ajalugu .
Sugulust soomlastega väljendab ka vepslaste ristilipp .
Kollane sümboliseerib päikest ning roheline metsarikkusi .
Oma värvidelt kattub vepsa lipp osaliselt Karjala omaga , mis viitab vepslaste ja karjalaste asualade lähedusele .
Sinine ja roheline värvigamma kordub veel liivlaste rahvuslipul .
Liivlaste trikoloori aluseks olid Kuramaa värvid , millede ajalugu ulatub tagasi 18. sajandisse .
Saksamaa ülikoolides õppivad kuramaalased asutasid 18. sajandi lõpul Curonia korporatsiooni .
1808. aastal taasasutasid kuroonlased oma organisatsiooni Tartu Ülikoolis , pannes sellega aluse intiimorganisatsioonidele ka siin .
Kuroonlaste värvitraditsiooni järgi asus valge trikoloori alumisel laiul .
Siit muuseas ka Eesti lipu värvide järjestus .
Liivlased kujundasid oma lipu Läti rahvuslipu eeskujul , kus värve lahutav valge triip sümboliseerib Daugava ( Väina ) jõge .
Roheline on aasade ja metsade ning sinine mere värv .
Saamide neljavärvilise lipu autoriks on norralane Astrid Båhl ja see võeti vastu saamide ülemaailmseks sümboliks saamide 13. konverentsil 15. augustil 1986. aastal Åres .
Lipp sümboliseerib kõigepealt saamide asuala nelja riigi territooriumil : Norra ( Finnmark ) , Rootsi ( Lappland ) , Soome ( Lapi ) , Vene ( Murmansk ) .
Mingil määral kajastavad neid riike ka värvid ise : Norra - punane ja sinine , Rootsi - kollane ja sinine , Soome - sinine , Vene - punane ja sinine .
Roheline on Lapimaa tunduri , tundra värv .
Punane-sinine rõngas sümboliseerib laplaste ühtsust ning päikest ( sinine - polaaröö , punane - polaarpäev ) .
meedik HARRI JÄNES
Kaua aega reageerisid meedikud teadetele kasvajate ootamatust taandarenemisest naeratusega või viitega eksliku diagnoosi võimalusele .
Nüüd on eksperdid jõudnud üksmeelele : iseeneslikku paranemist esineb küll harva , kuid niisugused haigusjuhud on tõestatud .
Arvatakse , et maailmas tuleb ette 20 - 30 vähisümptomite iseenesliku nõrgenemise juhtu aastas .
See tähendab , et 60 000 - 100 000 vähihaigest ühel täheldatakse mööduvat või püsivat paranemist ( tervenemist ) .
Kuid nendesse andmetesse tuleb suhtuda ettevaatlikkusega , sest teaduslikus trükisõnas kirjeldamata juhtude arvu ei ole võimalik ligikaudugi oletada .
Pealegi ei tarvitse pahaloomulise kasvaja täielik või osaline kadumine olla sõna täpses mõttes iseeneslik .
See võib toimuda näiteks mõne muu haiguse ravimisel arstimitega , mille toimet täielikult veel ei tunta .
Teated kõige sagedamate kasvajate - kopsu- , rinna- , eesnäärme- , mao- ja emakavähi iseeneslikust paranemisest on erakordselt haruldased .
Umbes kaks kolmandikku juhtudest on seotud harvem esinevate vähiliikidega : neeruvähk , pahaloomuline melanoom , laste neuroblastoom , Hodgkini tõbi ehk lümfogranulomatoos ja krooniline lümfaatiline leukeemia .
Need on kasvajad , mis hästi alluvad immuunravile .
Paljudel spontaanse paranemise juhtudel on täheldatud mööduvat bakter- või viirusnakkust .
Sellest tingitud organismi kaitsvad immuunreaktsioonid võisid mõjutada ka kasvaja taandarengut .
Seni pole siiski vastust küsimusele , miks vallandub kasvaja taandareng ja kuidas see toimub .
Mis sunnib vähirakke minema enesetapmisele ?
Olemasolevad hüpoteesid ei rahulda .
Ka ei ole teada kindlat elustiili , mis soodustaks vähi iseeneslikku paranemist .
Tõsi küll , 4000 spontaanse taandarengu juhu analüüsimisel leidsid California vähiuurijad , et seda võib oodata eelkõige inimestel , kellel on tugev võitlejavaim , keda toetavad perekonnaliikmed ja sõbrad .
Eks ole õpetlik selline tagasihoidlikki järeldus .
Tallinna Pedagoogikaülikooli doktorant KAIVO THOMSON
Mis on talvedepressioon ?
Kuidas saab punase valgusega maohaavu ravida ?
Kuidas mõjutab meid valgusfoori nägemine ?
Miks on meie meeleolu lootusrikas ja rõõmus kevadel ning miks valdab meid masendustunne sügisel ja talvel ?
Uuringud näitavad , et USAs kohtab talvedepressiooni ( SAD - Seasonal Affective Disorder ) kergemal kujul 14 protsendil ja raskemalt 6 protsendil inimestest .
Põhjus - optilise kiirguse ehk laiemas mõttes valguse vähesus ümbritsevas keskkonnas .
Kui suur osa eestlastest vaevleb talvedepressiooni käes , seda oskame täpselt öelda alles pärast analoogilisi uuringuid , aga eeldatavasti on meil taolisi inimesi tunduvalt enam kui Ühendriikides , kuna Eesti laiuskraadidel on ligikaudu pool aastast niisugust aega , mil päikesevalgust on vähevõitu .
Kas teid vaevab SAD ?
Ameerika Ühendriikide Psühhiaatria Liit klassifitseeris talvedepressiooni 1987. aastal süsteemi DSM-III R järgi nime all SAD .
Millest teda ära tunda ?
Inimese meeleolu langeb , ta ärritub kergesti , teda vaevab seletamatu pinge , väsimus , suureneb söögiisu , kaob huvi seksuaalelu vastu , tekib tahtmine sulguda üksindusse , kaob otsustusvõime ja tegutsemisenergia , antidepressandid ei aita , inimene muutub vastuvõtlikumaks infektsioonidele ning somaatilistele haigustele ( radikuliit , lihasvalud ) .
Kuidas talvedepressiooni vältida ?
Kasu saame värvusteraapiast ehk monokromaatilise optilise kiirguse kasutamisest , mille abil saame mõjutada organismi täiendavalt nende elektromagnetvälja sagedustega , millest muidu vajaka jääb .
Ja loomulikult on tarvilik mitmekülgne toit ning optimaalne kehaline koormus , vajaduse korral ka psühhoteraapia .
Kui vaadelda organismi anumana , mis aja jooksul täitub keskkonna ( ka sotsiaalse ) poolt põhjustatud häiretega , siis teatud hetkel , n.-ö. viimase tilga lisandumisel , hakkab see anum üle voolama .
Tekivad häired , s.t. vaevused ja haigused põhimõttel , et kett on nii tugev kui tema kõige nõrgem lüli .
Seetõttu ei tuleks alahinnata ühtki teraapiat või profülaktikavõimalust , sh. ka värvusteraapiat , mis aitab edasi lükata organismi vastupanuvõime langemist ja immunoloogiliste süsteemide nõrgenemist .
Teeme ise !
Meid ümbritseb kõikjal elektromagnetväli .
Elektromagnetväli levib elektromagnetlainena , mida vastavalt lainepikkusele nimetatakse kas vahelduvvoolu väljaks , raadiolaineteks , optiliseks kiirguseks , röntgenikiirguseks , gammakiirguseks , kosmiliseks gammakiirguseks jne .
Optilise kiirguse ehk laiemas mõttes valguse alla kuulub peale nähtava valguse ka ultraviolett- ja infrapunane kiirgus .
Nähtava valguse spekter on keskmiselt 380 ja 720 nm vahel ( leidub inimesi , kelle silm tajub ka vahemikku 300 - 900 nm ) .
Nähtava valguse võib tinglikult jagada kolmeks võrdseks osaks : sinine ( 400 - 500 nm ) , roheline ( 500 - 600 nm ) ja punane ( 600 - 700 nm ) .
Inimesele on eluks vajalik optimaalne elektromagnetvälja mõju , vastasel korral tekivad häired kogu organismis .
Need kõrvalekalded võivad olla tingitud :
- .
välistest põhjustest - keskkonnas on kas liiga palju või liiga vähe elektromagnetlaineid , sealhulgas valgust ;
- .
sisemistest põhjustest - kahjustuste tõttu rakkudes , kudedes ja organites on häirunud reaktsioonid elektromagnetlainetele , sealhulgas valgusele .
Kui püüame asendada puudujäävat looduslikku valgust kunstlikuga või mõjutame inimest stressi vältimiseks optilise kiirguse teatud lainepikkustega , võimegi rääkida värvusteraapiast .
Koostöös Rootsi spetsialistidega on klubi “ Kaks Tuhat ” teadussektoril koos TPÜ ja Eesti Valgustehnika Liiduga kavas käesoleval sügisel kasutusele võtta uus meetod , mis on viimasel viiel aastal rakendamist leidnud Rootsis , USAs , Šveitsis ja Inglismaal .
Ksenoomiga täidetud lambid annavad päikesevalgusega peaaegu identse spektri .
Erinevad lainepikkused saadakse lineaarseid interferentsfiltreid kasutades .
Patsient asub spetsiaalse kerakujulise ruumi sees , kus nägemisväljas kontuurid puuduvad .
Sarnane on ka lumepimeduse nähtus .
Selle võib põhjustada mägedes tuisune ja sombune ilm suusatajaile , kus kõik tundub ühtlase lumeseinana või kokkusulanud hallikasvalge maa ja taevas polaarlendureile .
Tekib visuaalse mulje täieliku kadumise tunne , väljalülitamine või kustumine .
Seda nimetatakse Wolfgang Metzgeri 1930. aastate uurimustest alates Ganzfeldi efektiks .
Suunates optilise kiirguse erinevad lainepikkused kõne all olevasse kerakujulisse ruumi , osutub patsient teatud ajaks ümbritsetuks igast küljest vastavate lainepikkustega ning selle tagajärjel algavad edasised ahelreaktsioonid nii alateadvuslikus psüühilises tundeelus kui ka mikrobioloogilisel rakutasandil .
Ühevärvilised värvid
Optilise kiirguse ehk värvide ehk siis ka värvusteraapia mõju inimesele võib omakorda olla kas psühholoogiline või psühhofüsioloogiline .
Värvusteraapia psühholoogiline külg toetub asjaolule , et inimene tajub nähtavat valgust värvustena , millega seostuvad seisundid , emotsioonid ja kogemused nii teadvuses kui ka alateadvuses .
Valguse psühhofüsioloogiline toime ilmneb peamiselt optilise kiirguse otseses mõjus rakkudele , kudedele ja organitele .
Erinevused on põhimõttelised ja seisnevad järgnevas .
Meie silmad näevad värve terviklikult , mitte erinevatest lainepikkustest koosnevatena ( psühholoogiline aspekt ) .
Tegelikult leidub palju nähtava valguse lainepikkusi , mida inimene näeb näiteks rohelisena .
Seda nähtust nimetatakse metameeriaks ehk tinglikuks värvisamasuseks .
Spektraalanalüüs aga näitab , et rohelise värvi aisting silmas võib koosneda erinevatest lainepikkustest ja lähtevärvidest .
Absoluutne värvisamasus on 10 nm piires .
Selliseid värve nimetatakse monokromaatilisteks ehk rangelt ühevärvilisteks ( psühhofüsioloogiline aspekt ) .
Värvusteraapias kasutatavad valgusallikad peavad eraldama monokromaatiliste värvuste lainepikkusi või siis peab kunstlik valgus sarnanema looduslikule spektrile .
Psühhofüsioloogiliselt saab inimest mõjutada kolme liiki värvusteraapiaga : laser- , valgus- ja värviteraapiaga .
Monokromaatiline optiline kiirgus ja laser
Värvusteraapia osa , mille füsioloogiline mehhanism sarnaneb laseri mõjule , tähendab rakutasandil optilise kiirguse lainepikkuste absorbeerumist fotoretseptorite poolt , mis on aluseks raku ainevahetuse ahelreaktsioonidele .
Kiirgusallikana kasutatakse erinevate lainepikkustega laserit ja interferentsfiltritega ksenoonlampe .
On tehtud kindlaks , et valguse monokromaatilisus 10 - 20 nm piires on sarnase fotobioloogilise toimega nii filtreeritud valgusel kui ka laseril .
Uurimistulemusi laserite kasutamisel iseloomustab tabel 1.
On ilmnenud , et kuigi päikesevalgus sisaldab kõiki lainepikkusi , ei anna need korraga kasutades samasugust raviefekti , mida saadakse monokromaatilisi lainepikkusi eraldi kasutades .
Samuti on n.-ö. väsinud ja kurnatud rakud valgustundlikumad saadavatele lisavalgusannustele .
Siinjuures on oluline teada , et kiirituse hulk üle 1 miljoni wati / m 2 kohta hävitab või pidurdab elusate kudede arengu .
Kõiki rakkudega tehtud katsete tulemusi ei saa otseselt üle kanda organismile kui tervikule , kuid mõningate tulemuste kasutamine on osutunud edukaks .
Näiteks kasutatakse värvusteraapias punase valgusega heelium-neoonlaserit maohaavade raviks .
Kiiritus intensiivistab ainevahetust , rakkude jagunemine kiireneb ja haavand paraneb rutem .
Sügavsinist on kasutatud vastsündinute kollatõve ravimisel .
Vastav lainepikkus , tungides läbi naha siseorganitesse ja vereringesse , lõhustab seal tekkinud mürgid .
Sinise värvi abil ravitakse veel kurgupõletikku ja kõrvapõletikku .
Talle omistatakse põletikuvastast ning rahustavat , trankvilisaatori toimet .
Taani arst Niels Finsen kes võttis tuberkuloosi raviks kasutusele ultraviolettkiirguse , tunnistati selle eest 1903. aastal Nobeli preemia vääriliseks .
Värvusteraapiat , just punase värvi sagedusi , kasutas ta ka armide ärahoidmiseks , mis tavaliselt tekivad pärast haigestumist rõugetesse , tuulerõugetesse või leetritesse .
Andmeid on ka teiste värvitoonide ehk erineva pikkusega elektromagnetlainete mõju kohta paljudele haigustele .
Valgus
Värvusteraapia teine haru kasutab ära täisspektrivalguse mõju hormoonidele , ehk teisisõnu valgusteraapiat .
Kortisoon on ärkveloleku hormoon , mille tootmiseks vajab inimorganism valgust ( valge täisspektrivalgus tõstab kortisooni taset ) .
Päevade lühenedes ja tavalise tehisvalguse korral hakkab aga domineerima hoopis teine hormoon - käbinäärmest nõristuv melatoniin , mis põhjustab väsimist päeval ja uinumishäireid öösiti .
Tekib stress , hiljem masendus ja depressioon .
Uuringud on näidanud , et tavaline tehisvalgus erineb oluliselt looduslikust ( joon . 1 ) .
Valgusteraapias kasutatav värvispekter vastab aga looduslikule .
Loodusliku valguse omadustega valgusallikaid toodetakse näiteks USA firmades The SunBox Co .
, Bio-Brite , Inc .
, Apollo Light Systems , Inc .
Eestis saab neid tellida ühenduse “ Kaks Tuhat ” kaudu .
Algselt olid nn. True-Lite valgustid mõeldud kasutamiseks NASA kosmoselendude programmis elutähtsa looduslähedase valguse saamiseks mehitatud kosmoseaparaatides .
Praeguseks on USA kõrgeim tervishoiuorganisatsioon ( FDA ) tunnistanud taolised valgusallikad raviseadmeks ning neid kasutatakse sagedasti .
Raviks või ka profülaktikaks on igaühel võimalik valida koju või bürooruumidesse erineva hinnaga 200 - 10 000 luksiseid n.-ö. ravilampe .
Värvid
Kolmas osa värvusteraapiast on seotud kolvikeste ja kepikeste ehk silma värvustundlike rakkudega ning tähendab värviteraapiat .
Värvusaisting kujuneb kolme tüüpi kolbrakkude aktiivsuse sünteesina , mis erinevad valguse neeldumise jaotumise poolest .
Katsetega on tõestatud , et inimene märkab lainepikkuse muutust 2 nm võrra , tajudes seda uue värvina .
Seega eristab inimene u 150 erinevat värvi ja kuni 7 miljonit erinevat tooni ning varjundit !
USA Rahvusliku Standardite Büroo nimekirjas on toodud 7500 värvi .
Lähtudes värvusaistingu kujunemisest silmas , ei pea me interjöörides rakendama 7 miljonit ega ka mitte 7500 värvi , kuid ainult 1 - 2 värvi eelistamine ei ole samuti õige , olgugi , et need värvid meile meeldivad .
Ühetooniline ruum kutsub esile väsimuse ja roidumustunde .
Põhjuseks on värvitundlike rakkude ebaühtlane koormus .
Üks värvitoon koormab üht liiki kolvikesi , samal ajal kuiteised on jõude ega väsi .
Et kompenseerida mõne monokroomse värvi poolt põhjustatud värviväsimust , on vaja tasakaalustada värvitundlikele rakkudele antud ärritusi , st. tuleb koormata ka neid kolvikesi , mis reageerivad teistele värvidele .
Nii võime vaadelda värvide valikut enda ümber värviteraapiana .
Värviteraapia sisaldab ka psühholoogilisi elemente ning on seega üleminekuvorm psühhofüsioloogiliselt värvusteraapialt psühholoogilisele .
Psühholoogiline värvusteraapia tugineb kas fülogeneesile ( evolutsioonilisele arengule ) või ontogeneesile ( organismi individuaalsele arengule ) - mõlemal puhul kasutatakse värviteraapiat .
Aegade jooksul
Fülogeneesi ehk evolutsioonilise arengu käigus on tekkinud olukord , kus inimene instinktiivselt ( alateadvuslikult ehk tingimatute reflekside toimel ) on hakanud seoses öö ja päeva vaheldumisega reageerima tumesinisele kui rahustavale värvile .
Kollane värv - vastupidi - ergutab närvisüsteemi .
Rohekad värvid meenutavad looduse rohelust ja nähtusi , mis assotsieeruvad rahu ning elu tärkamisega .
Punane värv seostub verega ja võitlusega , samuti tule laastava jõuga , ning mõjub üldjuhul ärritavalt .
Ta tõstab vererõhku , suurendab hingamissagedust ja lihaste valmisolekut tööks ning stimuleerib aju tegevust .
Oma kogemus
Organismi individuaalse arengu ehk ontogeneesi ehk elu jooksul tekivad samuti seosed erinevate esemete , sündmuste , olukordade , emotsioonide ja seisundite ning nende taga seisvate ärritajate vahel , milleks võivad olla ka värvused .
Lihtsaim näide siinkohal oleks valgusfooriga risttee ületamine .
Kuidas me aga käitume valgusfoori kollase tule korral ?
Sõltuvalt seisundist ja närvisüsteemi omadustest me kas läheme üle tee või mitte .
Kõige tähtsamad on värvuste seosed meie tunnetega .
Iga inimene võib leida oma elust näiteid , mille puhul mingi sündmus või ese meenutab teatud värvust , mis kinnistub pikemaks ajaks mingi positiivse või negatiivse emotsiooniga ning mõjutab hiljem kordudes meie meeleolu .
Psühholoogilise ja psühhofüsioloogilise eristamine värvusteraapias on tinglik - nii on lihtsam mõista valguse mõju inimesele .
Tegelikkuses on värvusteraapia optilise kiirguse toime läbipõimunud ja kutsub esile muutusi nii psühholoogia kui ka biokeemia tasandil .
Millest on vajaka ?
Optilise kiirgusega on niisiis võimalik ravida mitmeid hädasid .
Kuid kuidas teha kindlaks need lainepikkused , millest organism hetkel puudust tunneb ?
On oletatud , et füsioloogiline vajadus ja vastava aistingu diferentseerimisvõime on omavahel seotud .
Talvedepressiooni puhul oleks füsioloogiliseks vajaduseks - vajadus nähtava valguse lainepikkuste järele .
Aistingu diferentseerimisvõime all tuleks aga mõista nähtava valguse lainepikkuste eristamise kiirust ja täpsust .
“ Valgusnälga ” saab määrataLähtudes meie organismi terviklikkusest ei ole näiteks kehatemperatuuri tegelikuks põhjuseks naha temperatuur ega pulsi sageduse tegelikuks põhjuseks südame töö kiirus , vaid nad peegeldavad kogu organismi seisundit .
Samamoodi kajastab organismi vajadusi ka näljatunne .
Tarbib ju inimene just seda toitu , mille järgi tunneb vajadust .
Ja ilmselt ei ole kellelegi uudiseks , et pikka aega rahuldamata vajadus hakkab pikapeale tekitama pinget , stressi ja depressiooni .
Analoogiliselt viimasele näitele võib vaadelda ka teatud sagedusega valguslainete või footonite “ nälga ” .
Ühenduse “ Kaks Tuhat ” teadussektoris ongi loodud meetod , mis võimaldab määrata kindlaks vastavad küllastusastmed organismis .
Meetod sisaldab programmi personaalarvutile , mis võimaldab testida toonide eristamist erinevate värvide korral .
Kõigepealt tuleb meelde jätta arvuti kuvaril demonstreeritavate värvide ( minimaalselt ) erinevad toonid .
Testi käivitudes tuleb võrrelda võimalikult kiiresti ja õigesti mällu talletunud toone testimise ajal esitatavatega ja seejärel vajutada arvuti klahvidele vastavalt juhendile .
Just selle testi baasil uuritakse Tallinna Pedagoogikaülikooli spordibioloogia õppetooli juures värviaistingute ja värvimälu muutumise dünaamikat ning leitakse korrelatiivsed seosed spektri nähtava osa erinevate lainepikkuste diferentseerimisvõime ja optilise kiirguse erineva küllastusastmega perioodide vahel meid ümbritsevas keskkonnas .
Nimetatud uuringud on käivitunud mitmetes Eesti maakondades .
Jääb vaid loota , et koostöö Eesti kõikide piirkondadega areneb Interneti ja “ Tiigrihüppe tarkvara keskuse ” vahendusel kiiresti .
Kokkuvõtvalt võib praeguste katsetuste järgi öelda , et uus meetod võimaldab saada tulemused , mis annavad ( peamiselt täiskasvanud inimestele ) võimaluse ennetada talvedepressiooni ning laste puhul aitavad täpsemalt määratleda värvitaju kui psühhofüsioloogilist võimet .
PIKEMALT “ HORISONDI ” TRÜKINUMBRIS !
Mis laule ta ikka laulab !
Kui , siis vahest midagi nostalgilist - lootusest saada suhu mõne põnevama joogi , näiteks glögi , maitset .
Aga oot-oot !
Mingit praginat või susinat sealt vahel tuleb küll .
Ega siis muud , kui kuulame järele .
Paneme teekannu pliidile , kella lauale ja lülitame müraallikad välja .
Mis kuulda-näha , selle kirjutame tabelisse .
Enne iga ülestähendust kiikame kella poole , et teada , mitu minutit kannu pliidile asetamisest möödas on .
Ah jah , kannu tuleb vett ka valada .
Meie võtsime ühe liitri .
Kerge krõbin .
6-aastane Anu ütleb : “ Täpid ” Veepind on väga rahutu , sealt väljub hulgaliselt mulle , mis lõhkevad .
Vesi keeb
Selliseid tähendusi tegime kahel korral .
Tulemused erinesid vaid selle poolest , et teisel korral ilmusid täpid paarminutit varem , kuna elektripliit oli kohe kuum .
Millest need häälitsused ?
Pakume omalt poolt järgmise selgituse .
Et vett soojendatakse altpoolt , siis tekivad aurumullid kannu põhja lähedal .
Kuna mullid on hõredamad ( väiksema tihedusega ) kui vesi , hakkavad nad , nii nagu soojenenud vesigi , ülespoole kerkima .
Mida lähemale pinnale , seda jahedam on vesi .
Mullid annavad oma siseenergiat veele , mille tulemusena rõhk mullis alaneb .
Rõhk väljastpoolt on suurem ( veesamba rõhk + atmosfäärirõhk ) .
Mull pressitakse kokku .
Heliefektid , mis kannust kostavad , pärinevadki õhu- ja aurumullide lõhkemisest .
Kui mull edasise kuumutamise käigus sedavõrd suure rõhu saavutab , et ta vee survele vastu peab , jõuab ta pinnale ja lõhkeb õhu käes .
Õhu käes lõhkemisel on hääl aga hoopis teistsugune kui tihedas vees lõhkemisel .
Mis tossu sealt väljus ?
Enamus vastab selle peale - see on ju aur .
Aga veeauru on õhus alati , ja me ei näe seda !
Udu aga näeme küll .
Ja udu see ongi .
Kuidas nii ?
Vesi ju aurab !
Seda küll .
Kuid pinna kaudu veest õhku väljunud kiired molekulid põrkavad kokku hoopis aeglasemate molekulidega ( köögis ju pole 100 kraadi sooja ) .
Kaotanud kiirust , viibivad osakesed üksteise läheduses nii kaua , et nende vahel mõjuvad tõmbejõud suudavad nad piisakesteks kokku tõmmata .
Tihe veepiisakeste kogum õhus - see ongi udu .
( Analoogia mõjutamise aja tähtsuse kohta : kui lööd käega teisele laksu vastu peopesa ja tõmbad käe ruttu ära , on raske kätt kinni haarata .
Aeglase käe saab kergesti kätte .
)
Vett keetsid Anu ja Mart Kuurme
MART KUURME ( 1948 ) on Tallinna Reaalkooli direktor ja loodusteaduste õpetaja , Anu aga tema kuueaastane tütar .
Ühe põlvkonna keskmiseks pikkuseks arvestatakse 30 aastat .
Kolmkümmend aastat on ilmunud ka HORISONT , kuid kindlasti on see ajakiri kogu oma eksistentsi jooksul mõjutanud kolme-nelja eri põlvkonda kuuluvaid eestlasi .
Need , kes 1967. aastal keskkooliõpilastena leidsid HORISONDI olevat oma ajakirja , on tänaseks juba noorte vanaemade-vanaisade eas .
Need kolm aastakümmet sisaldavad endas nii stagnatsiooni kui revolutsiooni .
Loomulikult leidub kõike seda suuremal või vähemal määral ka HORISONDI aastakäikude veergudel .
Kui otsida vastust küsimusele , et millal oli HORISONDI kuldaeg , tuleb küll vist appi võtta trafaretne ütelus “ parim aeg on veel ees ” .
Kindlasti ei õnnestu ajakirjal enam kunagi jõuda
50 000liste tiraazhideni , nagu 1970. aastate alul “ sotsialismi kasvuhoones ” , ning teiselt poolt , loodetavasti ei saabu enam kunagi aegu , kui kogu meediat viimase üksikasjani välja kontrollib riik , olgu ta siis milline tahes .
HORISONT on muutunud koos muutuva Eesti ühiskonnaga , koos muutuva maailmaga .
Kogu ilmumisaja on ajakiri olnud oluline tribüün , mille kaudu eesti teadlased on pakkunud huvilisele lugejale võimalust olla kursis nii kodumaise kui maailmateadusega .
Teadmishimulisi lugejaid on Eestimaal leidunud aga juba F.R. Kreutzwaldi “ Ma-ilm ja mõnda … ” sünniaegadest alates .
HORISONT on alati üritanud lugeja ette tuua laia maailma , ka neil aegadel , kui avarale silmapiirile kitsast vaatepunkti eelistati .
Lugejaküsitlused näitavad , et neid on palju , kellele ajakirja “ kaudu ” reisimine meeldib .
Loodetavasti hakkavad trükisõna ja filmilindile jäädvustatud reisimuljed tänase lugeja jaoks varasemast ka hoopist erinevat rolli omandama .
Huvitav reisikiri kulub marjaks ära oma reisiplaanide kavandamisel ning pole enam pelk tutvumine paigaga , kuhu ise kunagi ei pääse .
Oma 31. aastakäiku alustav HORISONT on niisiis “ uue põlve HORISONT ” .
Loodame teile , head lugejad , pakkuda tasakaalustatud ajakirja , mis detailidesse laskumata räägib olulistest teadusmaailma uudistest nii humanitaaria kui reaalia vallas ning on omalaadseks aknaks maailma .
Infokiirteede ajastul ei valitse küll informatsiooni kui säärase puudus , kindlasti jääb vajaka aga üldistavast ja korrastatud teabest .
Just niisugust infot aga HORISONT sisaldabki .
Hedi Kolk
Vähe on neid veinisõpru , kes poleks kunagi maitsnud selliseid Ungarimaa ande nagu erinevad tokaid , Egri Bikavér , Soproni Kékfrankos .
Ungarlased on headest veinidest alati lugu pidanud ning nende veinitoodangut on ka kaugemal hinnatud .
Esimene teade Eestiski tuntud Tokaji Aszú rahvusvahelisest edust pärineb juba aastast 1562.
Trento kirikukogul pakkunud Zagrebi piiskop György DraskovichTállayi ehk Tokaji veini Rooma paavst Pius IV le , mispeale viimane öelnud : Summum pontificem talia vina decent sellised veinid sobivad kõige kõrgemale vaimulikule .
Praegu katavad viinamarjaistandused Ungaris 150 000 ha ja aasta keskmine veinitoodang on ca 5,5 miljonit hektoliitrit .
Euroopa veinitootjate seas peaks Ungari olema üheksandal-kümnendal kohal , eksportijaist viies või kuues .
Põhja ja lõuna vahel
Looduslike tingimuste poolest jääb Ungari põhjapoolsete ja lõunapoolsete viinamarjakasvatuspiirkondade vahele .
Euroopa põhjapoolseid veine iseloomustab intensiivne maitsebukett ja aroom , kuna aga marjad saavad vähem päikesepaistet ja soojust , on neis ka vähem suhkrut ja veinide happesus on kõrgem .
Sellistes veinides pole alkoholisisaldus eriti kõrge ning nad on meeldivalt kerged ja värsked .
Päikese poolt hellitatud lõunapoolsetest viinamarjadest saab aga üldjuhul täidlasi , aromaatseid , kõrge alkoholisisaldusega veine .
Madjarite viinamarjaväljad saavad aastas umbes 2000 tundi päikesepaistet ja suhteliselt soe ning pikk vegetatsiooniperiood on soodus iseloomuliku maitsebuketi kujunemisel , ilma et veinid liialt happelised oleksid .
Seepärast peetaksegi Ungari veine nii headeks janukustutajateks kui ka tõhusaks toidukõrvaseks .
Neli suurt , 13 - 20 väiksemat
Ungarlased eristavad ise oma maal 13 - 20 veinitootmispiirkonda vastavalt looduslikele tingimustele ja kasvatatavatele viinamarjasortidele .
Suured rahvusvahelised veinijuhid ehk käsiraamatud peatuvad küll pikalt Prantsusmaa provintsidel , Ungari jaotatakse aga tuntumate veinide päritolu järgi enamasti neljaks .
Ungari suurim veinitootmispiirkond , kus asub ligi pool kõigist viinamarjaistandustest , on Suur-Alföld .
Pinnas on seal enamasti liivane ja sademed jaotuvad ebaühtlaselt , siiski on viinamarjakasvatus olnud sealsete põlluharijate alaliseks sissetulekuallikaks juba sajandeid .
Domineerivad rahvusvaheliselt tuntud viinamarjasordid ( millest veinitootjad mujal on siiski paremaid tulemusi saanud , kuigi ega ungarlastegi laitmiseks põhjust ole ) .
Enim kasvatatavad kohalikud sordid on Kadarka , millest saab kerget punast veini , ja Olasz Riesling .
Viimane pole küll see Riesling , mida laialdaselt Moseli ja Rheini orgudes viljeldakse , kus temast saab nii värsket lillebuketti meenutavat igapäevaveini kui ka rasket , magusat dessertveini .
Kuigi Olasz Rieslingi lõhna on võrreldud reseeda õitega , peavad asjatundjad tema maitset tuimaks .
Chardonnay ' kõrval on Olasz Riesling siiski üks enim kasvatatud viinamarju ja armastatumaid veine Ungaris , samuti on ta tähtis kohaliku vahuveini toorainena .
Doonaust läände jääb Kisalföld ehk väike madalik , mis on tuntud seal küpsenud kergete punaveinide ( Merlot , Pinot noir ) poolest .
Iseäranis Soproni Kékfrankos on piirkonna kuulsaks teinud .
Kahe eelnimetatud ala vahele jääb veel mitu tuntud veinipiirkonda .
Neist kuulsaim on ehk Balatoni ääres asuv Badacsony , kus valmivad Szürkebarát ehk Pinot Gris ja Kíknyelü on vürtsikad ja aromaatsed peened kuivad valged veinid , mida peetakse ka enim sobivaks ungari teravamaitseliste toitude juurde .
Balatonist kagusse jäävad Szekeszárdi ja Villány-Siklósi istandused , mille on kuulsaks teinud Kadarka viinamari .
Ungari Kadarka küpseb hilja ning kipub mädanema , mistõttu nõuab põllupidajatelt suurt hoolt .
Küps Kadarka vein on aga särav , rubiinivärvi vürtsikas jook , milles happe- ja parkainesisaldus on tasakaalus , muutes ta meeldivalt sametiseks .
Kadarka kasvatamise vaev tasuvat end ära , ning räägitakse , et kõige paremat veini saab just kohalikest veinikeldreist , mitte eksportpartiidest .
See õrn-särav keelekaste on inspireerinud ka Ferenc Liszti , kes omakorda Kadarkat kroonitud peadelegi soovitanud , ning Franz Schubertit , kes väidetavalt Kadarkast innustunult kirjutanud oma kuulsa klaveriteose “ Forellide kvintett ” ( jälle üks näide sellest , et mitte alati ei pea kala juurde sobima valge vein ) .
Madjarite visiitkaart
Ungari põhjaosaski on kolm kuulsat veinipiirkonda , mille toodang on tuntud just eksportartiklina ehk soome-ugri veinimeistrite visiitkaardina maailmas .
Mátra lõunanõlvadel kasvab Debrö Hárslevelü .
See on ekspertide arvates üks huvitavamaid siiani säilinud vanu Ungari viinamarjasorte , millest saab säravat rohekas-kollast veini , mis klaasis õlijalt liigub ning milles kõik omadused on tasakaalus .
Eger on Härja Vere ehk Egri Bikavéri sünnikoht .
Tegelikult valmistatakse selle nime all tuntud punast veini mitmest marjasordist .
Kunagi domineeris selles Kadarka , nüüd Kékfrankos , millele omakorda lisatakse teisi sorte .
Egri Bikavér on ehk kõige populaarsem hõimuvendade vein ( kuigi on ka paremaid ) , mille võlu on kindlasti seotud mitmete legendidega .
Nii olevat Egeri kindluse piiramisel ungarlased saavutanud võidu just tänu sellele rüüpele , mis nende habemed ja särgid punaseks värvinud , mistõttu türklased madjareid kui iseäranis verejanulisi võitlejaid kartma hakanud .
Tilkhaaval kogutud
Nii nagu degusteerimisel ikka , jäetakse viimaseks kõige suurepärasema lõhna- ja maitsebuketiga jook .
Ungari veinidest sobib selleks tokai .
Üheks maailma parimaks veiniks peetavat tokaid valmistatakse mägede rüpes uduse Bodrogi jõe kallastel kasvavaist viinamarjadest Kollane Muskaat , Hárslevelü ja Furmint .
Pika sooja ning niiske sügise jooksul areneb viinamarjadel nn. noobel mädanik ehk seen nimega Botrytis cinerea , mis marjade mahla kuldseks aromaatseks nektariks muudab .
Tokai klassifikatsiooni järgi on Tokaji Szamorodni rosinamaitseline , sageli kõrge happelisusega põhivein .
Huvitavamaks muutub vein , kui ta kannab nime Tokaji Aszú .
Seletuseks olgu öeldud , et aszú on pasta , mida valmistatakse üleküpsenud ja mädanikuga nakatunud viinamarjadest .
Pastat hoitakse põhiveinist eraldi ning lisatakse jao kaupa fermentatsiooniperioodil .
Umbes 35 liitri suurune ämbritäis pastat on üks puttonyo ja pudelisiltidelt võib lugeda , et valmistatakse 3 , 4 , 5 , harvem ka 6 puttonyo Tokaji Aszút .
Niisugune gradatsioon näitab , et põhiveini 140 liitrile on lisatud kas 3x35 , 4x35 , 5x35 või 6x35 liitrit pastat .
Pärast aszú lisamist lastakse tokail vananeda punnita tammevaatides , kus veini pinnale tekib seen , mis hiljem joogile ( sarnaselt errile ) iseloomuliku kirbe maitse annab .
Mida suurem on aszú sisaldus , seda täidlasem vein ning seda paremini on selles happesus ja magusus tasakaalus .
Maailma veinioksjonitele meelitab kliente aga Tokaji Essencia valmistatud peaaegu et tilk tilga haaval kogutud kuldsest siirupitaolisest nektarist , mis eraldub veel pastaks purustamata üleküpsetest viinamarjadest .
HEDI KOLK ( 1958 ) on filoloog , innustust saanud Tartu Veiniklubist .
meedik HARRI JÄNES
Keemilise sünteesi teel saadud vitamiinid on täiesti võrdväärsed looduslikes toiduainetes esinevatega .
Nende keemilised omadused ja toime organismisse ei erine .
Sellest hoolimata soovitatakse vitamiinivajadust rahuldada eeskätt otstarbekalt valitud toidu , mitte apteegipreparaatidega .
Põhjusi on mitu .
Looduslikes toiduainetes ei esine vitamiinid üksikult , vaid kompleksselt , koos teistega .
Nii leiduvad piimas , väga väärtuslikus toiduaines , kõik vajalikud vitamiinid .
See on oluline , sest tavaliselt tekibki üheaegselt mitme vitamiini puudus .
Seda võib ette tulla näiteks pärast raske haiguse põdemist , raseduse ja imetamise ajal , lastel kiire kasvu perioodil , intensiivse sportliku treeningu mõjul jne .
Looduslikke vitamiinikomplekse saab asendada multivitamiinipreparaatidega , milles on 10 või rohkem vitamiini , tihti lisaks veel olulisemaid mineraalaineid ja mikroelemente .
Kuid enne nende kasutamist tuleb vaadata , mida nad sisaldavad ja kuidas neid tarvitada .
Toiduainetes on vitamiinid koos põhitoitainetega - valkude , lipiidide ja sahhariididega .
Vitamiinipreparaatide kasutamine on kõige tõhusam sel juhul , kui igapäevane toit sisaldab piisavalt täisväärtuslikku valku .
Kui loomseid valke ei ole küllaldaselt , siis langeb tunduvalt vees lahustuvate vitamiinide ( kogu B-rühma , C , H , P , folatsiini ) kasutegur .
Nende eritumine organismist suureneb ja osatähtsus ainevahetuses väheneb .
See tähendab , et ka sünteetiliste vitamiinide tarvitamisel peab korralikult toituma .
meedik HARRI JÄNES
Esimene nn. täiendtoitaine ( nüüd teame , et see oli B 1 - vitamiin ehk tiamiin ) elemendianalüüs näitas suurt lämmastiku sisaldust .
Selle põhjal sai kogu toimeainerühm nimetuseks vitamiinid ( lad . vita - elu + amiin ) .
Tegemist oli enneaegse ristimisega - peatselt selgus , et kõik vitamiinid pole keemiliselt hoopiski amiinid .
Kuid nimi oli pandud ja nii on see ka jäänud .
Kas ainel on organismi seisukohalt vitamiini tähendus või mitte , oleneb loomaliigist .
Näiteks vitamiin C ei ole vitamiin koera jaoks , kelle organism seda sünteesib , kuid inimene sõltub täielikult toidu askorbiinhappe sisaldusest .
Vitamiinide märgistamisel tähestiku järgi on ajalooline tagapõhi .
1915. aastal eraldati USAs toidust rasvas lahustuv komponent , mis märgistati tähega A , ja seejärel teine , vees lahustuv koostisosa , mis sai tunnuseks järgmise tähe - B. Hiljem isoleeriti vesilahusest veel mitu vitamiini , mis tähistati avastamise järjekorras B 1 , B 2 jne .
Seega on B-rühmas tegemist keemiliselt ja bioloogiliselt toimelt erinevate vitamiinidega , mis ei saa üksteist asendada .
Teistlaadne on lugu rasvas lahustuva A- , D- , E- , ja K-vitamiiniga .
Nende puhul tähendab number A 1 , A 2 või D 1 , D 2 jne . , et need on analoogilise keemilise ehitusega vitamiinid , mis võivad üksteist asendada .
Tähtede ja lisanumbritega tähistamise süsteem võib segadust tekitada , mistõttu üha enam on hakatud kasutama vitamiinide keemilisi nimetusi , tihti küll lühendatult .
Nii on teada-tuntud vitamiin C askorbiinhape , B 1 - vitamiin tiamiin , B 2 - vitamiin riboflaviin , H-vitamiin biotiin jne .
Mõni vitamiin on jäänud ilma tähestikutäheta .
Selliseks on näiteks B-rühma vitamiinide hulka kuuluv foolhape ehk folatsiin , mis kaitseb emaüsas kasvavat last .
MARIA TEIVERLAUR meditsiinipsühholoog , Jämejala Psühhiaatriahaigla psühholoogia kabineti juhataja , Viljandi Kultuurikolledzhi õppejõud .
Psühholoogiakandidaat 1992. aastast .
Kõige lihtsam moodus oma välimuse asümmeetria tõestamiseks oleks lõigata oma näost tehtud foto piki nina keskjoont pooleks .
Kahte pilditükki võrreldes märkategi oma asümmeetrilisust : üks kulm võib olla kõrgemal kui teine , üks silm teisest suurem jne .
Ka näo miimilised lihased pole sümmeetrilised , ja seetõttu ei peegelda näopooled võrdselt ka meie emotsioone .
See ilmneb taas fotodel .
Ühel inimesel esineb asümmeetriat rohkem , teisel vähem , kuid välimuselt absoluutselt sümmeetrilist inimest polegi .
Isegi esmapilgul väga ilus , sümmeetriliste näojoontega filminäitleja osutub täpsemal uurimisel ebasümmeetriliseks .
Käesoleva sajandi alguses tekkis arvamus , et paremakäelistel kaldub nina kergelt paremale , vasakukäelistel vasakule .
Paremakäeliste näo miimilised lihased on rohkem arenenud paremalt poolt , vasakukäelistel vastupidi .
Emotsioonides domineerib tavaliselt laiem näopool .
Kitsa näopoole juures on täheldatud harjumuspärast ühe kulmu kergitamist .
Tänapäevalgi arvavad paljud uurijad , et parem näopool on vasakust ilmekam ning enamasti ka suurem , ja seda eriti just paremakäelistel .
Vasakut näopoolt peetakse “ teravajoonelisemaks ” , aktiivsemaks , hinnangulisemaks ; paremat näopoolt aga “ pehmejoonelisemaks ” , “ naiselikumaks ” .
Kaks kätt
Väline asümmeetria ei avaldu mitte ainult näos , vaid kogu inimkehas .
Nagu teada , on enamikul Maa elanikest juhtivaks parem käsi .
Too juhtkäsi ( parem ) on täpsem ja paindlikum , aga peale selle väljendab ta paremini ka individuaalset ja emotsionaalset eripära .
Juhtkäe lihased on arenenumad ning tema tegevus tunduvalt enam automatiseerunud , täpsem ja kiirem .
Emotsionaalsete zhestide väljendamisel on juba 4-5aastastel lastel enamasti juhtiv osa paremal käel .
Vastsündinud enamasti üht kätt teisele ei eelista .
Vahel võib juhtuda , et käelises tegevuses asümmeetrilisust ei kujunegi .
Tekib nn. ambidektsus .
N. Bragina ja T. Dobrohotova 1988. aastal uuritud 300st katsealusest 83,3% olid paremakäelised , 14,7% vasakukäelised ja 2% ambidektsed .
Uurimised on näidanud , et vahel osutub juhtkäsi teisest käest kuni 0,2 cm pikemaks ja tal on veresooned rohkem arenenud .
Täheldatud on ka , et juhtkäe sõrmed on küüne kohalt pisut laiemad .
Kirevaid kilde
Meeste hulgas on vasakukäelisust rohkem kui naiste seas .
On ka leitud , et paremakäelisi on rohkem põhjamaades , vasakukäelisi aga lõunamaades .
Teadlaste hulgas levib arvamus , et kultuuritaseme tõusuga suureneb paremakäeliste hulk .
Arheoloogiliste materjalide põhjal aga oletatakse , et eelajaloolisel ajal oli vasakukäelisi enam kui tänapäeval .
On väidetud sedagi , et vasakukäelisuse protsent kaksikute hulgas on suurem kui elanikkonna hulgas keskmiselt .
Põhjendusi on pakutud mitmeid , kuid veenvat lahendust pole leitud .
Teada on , et kui vanemad on vasakukäelised , siis ka pooltel lastest domineerib vasak käsi .
Ka perekonnas esimesena sündinud laste hulgas on vasakukäeliste protsent suurem kui järgnevate seas .
Seletuseks pakutakse asjaolu , et vasaku- ja paremakäelisus on elutingimuste ja isiklike kogemuste produkt .
Mõni autor seostab domineeriva käe kujunemist sellega , millises poolkeras asub kõnetsentrum .
Kui kõnetsentrum asub vasakus ajupoolkeras , siis juhtkäeks saab parem , ja vastupidi .
Trükinumbris veel samal teemal : Käsi ja aju Vasaku- või paremajalgne ?
Vasaku- või paremasilmne ?
Milline on Sinu juhtsilm ?
Keel Nahk Kõrv ( Näiteks telefonikõnet vasaku kõrvaga kuulates anname rääkijale ja ta jutule hinnangu rohkem intonatsiooni põhjal .
Parema kõrvaga kuulates pöörame aga tähelepanu rohkem mõttele , loogilistele seostele .
)
SIRJE ANNIST ajaloolane
Praegusaja inimene olevat kohutavalt uudistenäljane ja vajavat igapäevast globaalset infoportsu , mille hankimine kõikseltsi kanalite abil on tal ka täiesti võimalik .
Paarsada aastat tagasi oli aga lihtinimesel , kui ta polnud just meremees või kaupmees , võrreldamatult vähem võimalusi midagi teada saada kaugetest maadest - millised taimed seal kasvavad , kes seal kahel või neljal jalal ringi liiguvad .
Inimeste himu teada saada ja vajadus teadasaadud asju teistele edastada olid aga ka siis olemas .
Maadeavastustega laienev maailm suurendas kirjelduste hulka , kuidas “ seal kaugel ” elavad inimesed ( kes on ise veel püsti paganad ka ! ) , kui veidrad ja “ meist siin ” erinevad on nende kombed .
Taoliste , nn. eksoodikirjelduste hulka kuulub ka järgnev kirjatükk ühest 1720. aasta saksakeelsest kalendrist , mille nimigi - “ Curiositeten-Calender ” - näitab , et ta oma lugejate janu imevärki asjade järele pidi kustutama .
Eesti Ajaloomuuseumi arhiivis olev kalendrifragment on kuulunud Rootsis aadlitiitli saanud Tallinna raeisandale ja kaupmehele von Drentelnile ( selles on sissekanne poja sünni kohta ja arvukalt Tartu , Narva , Riia , Lüübeki , Amsterdami ja Peterburi partnerite nimesid ) .
Tõlgituna kõlab lugu ise järgnevalt :
Taimest DUTROA ja selle imetabasest mõjust
See Dutroa on Ida-India 1 tavaline taim , mis kasvab kõikjal väljadel .
Tema lehed on odakujulised ja ümberringi sakilised nagu karuputkel ja peaaegu sama suured .
Tal on pikisuunas palju soonekesi , ta on peaaegu maitsetu , mahlane ja pisut mõru ning tal on lõhn nagu rõikal .
Selle taime õied on värvi poolest peaaegu nagu rosmariini õied ja neist jääb ümar kupar nagu mooni õitest , mis on täis seemneid nagu melonil .
Kui inimene neid söögi või joogi hulgas tarvitab , kaob tal mingiks ajaks mõistus , ta muutub täitsa narriks , naerab ainult ja ta ei märka ega tunne ära ega mõista midagi , ka seda mitte , mis tema juuresolekul sünnib , ükskõik , mis see olgu .
Mõnikord paneb see inimese nii kõvasti magama , nagu ta oleks surnud ja see võib kesta kuni 24 tundi , kui tal sel ajal külma veega jalgu pesta , siis tuleb ta jälle teadvusele .
Seda rohtu tavatsevad indiaani 2 naised oma meestele sisse anda ja teevad seda sageli , kui nad oma armukestega meelt jahutada tahavad .
Kui nad mehele on seda rohtu sisse andnud , ei pelga nad ka tema juuresolekul oma himusid rahuldada .
Ja nad sikutavad meest koguni habemest , nimetavad teda sarvekandjaks ja teevad temaga veel vempe ja kuigi mees seda kõike näeb , ei mõista ta sellest ometi mitte ja ei ütle ka midagi , vaid naerab ja peab end ülal nagu narrilane ja pöörane .
Aga kui ta jälle enese juurde tuleb ja tema aeg läbi on , ei tea ta millestki , vaid arvab , et ta on maganud .
Ka orjad ja pärisorised teenijad tavatsevad seda rohtu oma peremehele või - naisele sisse anda , et teda röövida .
Sest kui nad märkavad , et rohi on mõju avaldanud , on nad kindlad ja võivad kõik kastid ja kirstud lahti murda ja varastada , mis neile meeldib .
Seda Dutroad võib aga ainult ettevaatusega tarvitada , sest ta on mürgine , nii et kui mõnele liig palju sisse anda , maksab see tal elu , olgu siis , et kohe vajalikku vasturohtu pruukida .
Ida-Indias on küll kõvasti keelatud , et seda rohtu ei tohi külvata ega pruukida .
Hoolimata sellest keelust tehakse selle abil ometi palju sulitempe ja seda pruugivad mõnikord ka suursugused inimesed , kes seda ise kõige kõvemini keelavad .
1 da-India on Ees- ja Taga-India ning Malai saarestiku varasem üldnimetus , vastandina Vahe-Ameerika saarestikule , mida nimetati Lääne-Indiaks .
2 18. sajandi alguse saksa keeles ei eristatud veel alati indialast ja indiaanlast , viimased saidki ju oma nime eksituse tõttu .
Kirjeldatu õiglasemaks hindamiseks tuleb arvestada , et praegu on meil kõigest , mida me ise reaalselt näinud pole , adekvaatne pilt , mille me oleme saanudki pildina - raamatufotost , televiisorist , kinost , arvutist .
Meil pole vaja seda endale kujutleda .
Varasemate sajandite kirjeldus oli aga eelkõige sõnaline , millest igaüks ise oma fantaasias pidi pildi looma .
Ja ega kirjeldajalgi kerge olnud kauget ja ennenähtamatut tajutavaks muuta .
Võõrast taime võrreldi sel puhul tavaliselt mitme tuntud kodumaise taimega ( samuti võrreldi linde / loomi - lõukoer ja jõehobu on niisugused “ tundmatu tuntu kaudu ” võrdlusest tulnud nimed ) .
Nii kokku pandud tervik oli täpsusest muidugi kaugel , seetõttu kerkibki küsimus , mis hirmsast taimest siin juttu on .
Ajaloomuuseumi päringule vastasid lahkelt ja põhjalikult Washingtoni Loodusteaduste Ajaloo Muuseumi kuraator Dan H. Nicolson ja New Yorgi botaanikaaia referent Serena D. Gomez - tegu on ühe ogaõunte mürgise perekonna esindajaga .
Sirje Keevallik
Loodusseadused ja inimtegevus
Niikaua kui Maad on ümbritsenud atmosfäär , on olemas olnud ka kasvuhooneefekt .
Päikesekiirgus tungib suhteliselt kergesti läbi õhkkonna ja neeldub aluspinnas .
Neeldunud kiirgus muutub soojuseks ja nii hakkab aluspind kiirgama nähtamatut infrapuna ehk soojuskiirgust : mida kõrgem temperatuur , seda rohkem .
See ei pääse aga enam vabalt läbi atmosfääri , vaid neeldub osaliselt õhkkonnas olevates gaasides , kiirgub tagasi ja jääb niimoodi ekslema aluspinna ja atmosfääri vahele .
Maailmaruumi pääseb teda hoopis vähemal määral , kui aluspinnalt kiirgub , ja maapinnalähedane õhk seisab soojemana kui ilma atmosfääri kaitsva mõjuta .
Õhkkonna soojapidavus oleneb tema koostisest : soojust neelavate nn. kasvuhoonegaaside suurema sisalduse korral on palju , on atmosfääri soojendav efekt tugevam .
Viimase sadakonna aasta jooksul täheldatakse Maa keskmise temperatuuri tõusu umbes poole kraadi võrra .
Et samal ajal kasvab atmosfääris üsna ühtlaselt ka põhilise kasvuhoonegaasi - süsihappegaasi - kontsentratsioon , siis pole midagi loomulikumat , kui siduda temperatuuritõus ülemäärase süsihappegaasi poolt tekitatud ülearuse kasvuhooneefektiga , atmosfääri ülemäärane süsihappegaasisisaldus aga liiga tormiliselt areneva tööstusrevolutsiooniga .
Selle esmase hüpoteesi poolt ja vastu on olnud nii palju arvamusi , et kuni viimase ajani pole tõsiteaduslikud ringkonnad julgenud midagi kindlat väita .
Läbimurre toimus 1995. aasta detsembris , mil Valitsustevaheline Kliimamuutuste Ekspertnõukogu ( IPCC ) söandas ametlikult , ent ettevaatlikult teatada :
“ Mitmete märkide kokkulangemine lubab arvata , et inimtegevus võib avaldada globaalkliimale tajutavat mõju . ”
Niisiis tuleb kasvuhooneefektist rääkides teha vahet loodusliku nähtuse ja inimtegevusest põhjustatu vahel .
See aga ongi kõige keerulisem .
Ent ka kõige tähtsam , sest loodusseadustele on raske vastu seista , inimtegevust aga annab hea tahtmise juures juhtida .
Kliimamuutused
Maa ajaloos on olnud väga mitmesuguse kliimaga perioode , nii sooje ja sõnajalarohkeid , mil keskmine globaaltemperatuur oli praegusest 7 kraadi võrra kõrgem , kui külmi ja igijäiseid , mil 6 - 10 kraadi võrra madalam .
Viimane jääaeg algas umbes miljon aastat tagasi ja pole tõenäoliselt veel lõppenud , sest suured liustikud , nagu Jostedalsbreen Norras , taganevad visalt ning sisaldavad veel toonast igijääd .
Ka inimkond mäletab pehmet keskaega ja karmi 19. sajandit , mil õhkõrnades ampiirkleitides daamid mässisid end küll kašmiirsallidesse , ent haigestusid ikka üksteise järel kopsupõletikku .
Erinevaid arvamusi kliimamuutuste kohta mäletavad nüüdisaja inimesedki : kui praegu on populaarne rääkida kliima soojenemisest , siis kuuekümnendatel kubisesid ajalehed uue jääaja ennustustest .
Niisiis tuleb kliimamuutusi ette kujutada kui miljonitesse aastatesse ulatuva perioodiga võnkumisi , mille foonil toimuvad sajanditepikkused hälbed .
Ja needki pole siledad , vaid koosnevad mõnekümneaastaste soojemate ja külmemate perioodide vaheldumisest .
Mis siis toimub praegusel hetkel ?
Esiteks eemaldume aegamööda viimasest tõsisest jääajast .
Teiseks tuleme välja nn. väikesest jääajast , mis suurest jääajast eemaldumise foonil kestis 16. sajandist eelmise aastasaja keskpaigani .
Kolmandaks taastasime äsja , 1975. aasta paiku , 1940. aasta globaalkeskmise temperatuuri , mil see vahepealsesse miinimumi langema hakkas .
Ja alles neljandaks tuleb kõne alla , et üheksakümnendate aastate kujunemisel erakordselt soojadeks võib mängus olla inimese käsi .
Viimasel ajal täheldatava globaalse soojenemise pikaajaline jätkumine võib olla küll vähe tõenäoline , aga sellest tulenev oht on nii suur , et halvima vastu valmistumine pole ülearune .
Seetõttu on käivitatud mitmed teadusprogrammid , mis asja uurivad .
Üks maailma juhtivamaid kliimauurimiskeskusi tegutseb Inglismaal , East Anglia Ülikoolis .
Seal kogutakse ja analüüsitakse meteoandmeid nii ajas kui ruumis .
Peale andmete koondamise , säilitamise ja uurimise tegeleb keskus ka kliima tulevikustsenaariumide väljatöötamisega .
Selleks on nende käsutuses maailma 14 parema kliimamudeli rehkendustulemused , mida nad oskavad kombineerida kasvuhoonegaaside kontsentratsioonide võimalike tulevaste muutustega .
East Anglia Ülikooli teadlaste juhtpositsioonist kliima tuleviku ennustamisel annab tunnistust ka see , et rahvusvahelised organisatsioonid eesotsas ÜROga lähtuvad riikide ja poliitikute nõustamisel just nende poolt esitatud stsenaariumidest .
Mis võib toimuda Eestis ?
East Anglia Ülikooli kliimastsenaariumide generaatori uusim variant on olemas ka Eestis ja just niisuguseks otstarbeks , et vaadata , kuidas globaalselt oodatavad muutused kajastuvad Läänemere idakaldal .
On ju üldteada , et globaalse soojenemise taustal võib regionaalkliima muutuda üsna mitmeti , sealhulga ka jaheneda .
Nii on juhtunud näiteks Põhja-Atlandil , kus viimase 20 aasta jooksul on temperatuur , võrreldes eelmise 20 aastaga , poole kraadi võrra langenud .
Alustame tõenäoseimate globaalsete muutuste hindamisega .
Kui maakera elanikkond jätkab elamist ja tootmist umbes samamoodi nagu praegu , kahekordistub kasvuhoonegaaside kontsentratsioon aastaks 2100.
See oleks enamvähem ühtlane üle terve planeedi , ja Eesti eripärast pole siin mõtet rääkida .
kahekordistamine Säärane asjaolu põhjustaks umbes kahekraadise globaaltemperatuuri tõusu .
Põhiliselt soojuspaisumise , aga vähesel määral ka igijää sulamise tõttu tõuseks maailmamere pind umbes poole meetri võrra .
Kui inimkond rakendab meetmeid tootmise ja tarbimise piiramiseks , lükkub niisugune oht kaugemasse tulevikku .
Aastani 2100 ei ela meist keegi .
Seetõttu vaatame parem ennustusi aastaks 2035.
Tolleks ajaks on kasvuhoonegaaside sisaldus kasvanud veidi üle 30 protsendi , Maa keskmine temperatuur tõusnud 0,7 kraadi ja maailmamere tase kerkinud 17 sentimeetrit .
Siinkohal tekib kohe küsimus , kust võetakse teaduslikus õuduskirjanduses maailmamere oodatav tõus 70 meetrit ja enam .
Eks ikka oletusest , et sulab kogu Maal esinev jää ja lumi .
Tegelikult on niisuguse sündmuse tõenäosus nullilähedane .
Esiteks võtaks see hirmus kaua aega , aga Maa kliima ajalugu näitab , et ükski trend ei kesta igavesti .
Teiseks kinnitavad nii mõõtmistulemused kui ka mudelid , et planeedi keskmise temperatuuri tõus toimub suuremalt jaolt talvede ja ööde arvel .
Kui nüüd polaaralade talveööd lähevadki natuke soojemaks , ei ole jää sulamise seisukohalt vahet , kas see on -20 või -18 kraadi .
Kõige muu hulgas võib globaalne soojenemine tuua kaasa hoopis jääkilpide kasvu .
Nimelt kaasneb soojenemisega tõenäoliselt ka sademete rohkenemine ning polaaraladele kogunev lumi pigem suurendab kui vähendab igijää hulka .
Igal juhul näitavad vaatlused ja mudelid , et viimase 100 aasta jooksul toimunud 10 - 25 sentimeetrisest merepinna tõusust võib liustike ülemäärase sulamise arvele kanda vaid 2 - 5 sentimeetrit .
Missugune võiks 2035. aastal olla kliima Eestis ?
Mõistagi juhul , kui inimkond jätkab paljunemist , tootmist ja tarbimist samamoodi nagu praegu , aga kliima looduslik foon ei muutu .
Üldjoontes võib öelda , et Eesti kliima läheb siis soojemaks ja niiskemaks - selles on ühel nõul kõik arvutisse sisestatud 14 mudelit .
Küll aga hindavad need kõik erinevalt oletatavate muutuste suurust .
Õnneks on East Anglia Ülikooli teadlastel varuks ka metoodika , kuidas mingi regiooni jaoks sobivat mudelit valida ja nii olengi valinud Eesti kliima tuleviku hindamiseks Inglismaa meteoroloogiakeskuse uusima mudeli HadCM2 .
See lubab öelda , et keskmine temperatuur Eestis on aastaks 2035 tõusnud veidi rohkem kui ülemaailmne keskmine - 0,9 kraadi .
Talved on soojenenud veidi rohkem kui suved .
Sealjuures on öiste ja päevaste temperatuuride erinevus kahanenud 0,1 - 0,2 kraadi võrra , peaasjalikult ööde soojenemise arvel .
Sademete hulk on kasvanud umbes 6 protsendi võrra , seda nii suvel kui talvel .
Pilvisus on suurenenud 0,7 protsendi ja tuuled tugevnenud 0,6 protsendi võrra .
Tuleb tunnistada , et teistsugune kasvuhoonegaaside emissiooni ennustus ja mõne teise kliimamudeli valik võib anda ka mõnevõrra teistsuguseid tulemusi , sest kliimastsenaariumide määramatuse piirid on laiad ja ebaselged .
Samuti võib ennustuse ära rikkuda mingisugune võnge kliima looduslikus muutlikkuses .
Nimelt koosneb kliimasüsteem õhkkonnast , ookeanidestmeredest , jõgedest-järvedest , veeringest , maismaast ja igijääst .
Seda süsteemi mõjutavad pidevalt ääretingimused : Päikeselt saabuv kiirgus , Maa orbiidi muutumine , aluspinna omadused , mandrite paiknemine , õhu koostis , vulkaanipursked jne .
Osa neist mõjutustest muutuvad perioodiliselt , mõned on juhuslikud või näitavad tajutavaid tendentse .
Igal juhul aga reageerivad kliimasüsteemi erinevad osad neile välistele muutustele isesuguse ajateguriga , mis kokku moodustab kliima üsna ettearvamatu muutlikkuse .
Tohuvabohule lisanduvad veel sisemised tagasisided , mis omakorda toimivad erineva ajateguriga .
Kui korrapäraseid muutusi ääretingimustes ( valguse ja soojuse sesoonne ja ööpäevane muutumine ) saab põhimõtteliselt ette näha ja matemaatiliselt kirjeldada , jäävad juhuslikud sündmused siiski ettemääramatuteks .
Samuti on kahtlase väärtusega tegevus seni tuvastatud trendide pikendamine .
Selle kõige tõttu tuleb ka kirjeldatud stsenaariume võtta mitte kui ennustusi , vaid kui mõttelist eksperimenti .
Ometi on aga ülaltoodu vaieldamatult parim , mida maailma teadusavalikkus praegu Eesti kliima tuleviku kohta oskab ja julgeb öelda .
Sirje Keevallik ( 1943 ) on Tartu Observatooriumi teadur .
Füüsika-matemaatika kandidaat .
HARRI JÄNES meedik
EHEC on lühend nimetusest enterohemorraagiline Escherichia coli .
Niisugust nime kannab kolibakteri ehk soolekepikese tõvestav tüvi , mis võib põhjustada raskekujulist , paljude elundite kahjustumisega kulgevat eluohtlikku toidumürgitust .
Maailma Tervishoiuorganisatsiooni hinnangul on EHECi nakkus üks seitsmest nakkushaigusest , mis viimasel ajal ulatuslikumalt levib .
EHECi ohtlikkus inimesele avastati 1982. aastal USAs , kus ühes kiirtoiduketis nakatunud hamburgeri söömise tagajärjel haigestus 47 tarbijat .
Hakklihast ja haigestunute väljaheidetest leiti tolle ajani tundmatu Escherichia coli 0157 : H7 .
Hilisem vanade bakteritüvede uurimine näitas , et see haigusetekitaja esines Saksamaal , Itaalias ja Inglismaal juba 1950. - 1960. aastail .
Nüüd ühendab EHEC mitu kolibakteri serotüüpi , mida leitakse kõikidel mandritel .
EHEC ei ole soojale kliimale tüüpiline haigusetekitaja , kuid põhjustab haigestumist sageli siiski suvekuudel .
EHEC levib toore ja termiliselt puudulikult töödeldud liha , pastöriseerimata ( steriliseerimata ) piima ning määrdunud käte vahendusel .
Haigestuvad igas eas inimesed , ohtlikum on see lastele ja vanuritele .
Eestis ei ole seni veel avastatud EHECi põhjustatud haigusjuhte , kuid diagnostikalaborid on nende tulekuks valmistunud .
Oht on reaalne , sest haigus- ja surmajuhte on esinenud meie naabermaades .
Nakatumise väldib puhtus toidu valmistamisel , ainult hoolika termilise töötluse läbinud liha ja piima tarvitamine toiduks .
Eero Medijainen Tartu Ülikooli õppejõud , ajaloodoktor
Eesti riigi 80. aastapäev sunnib meenutama ja väärtustama 1920. aastaid , kuigi tollal rajatud iseseisvus püsima ei jäänud .
Eesti oli tollal valmis uut Euroopat üles ehitama ning polnud Eesti süü , et Euroopa ise siis veel valmis polnud .
Kahju , et 1990. aastate lõpul peame tõestama hakkama , et Eesti on Euroopa jaoks kõlbulik .
Oma riigi 80. aastapäeval ootame põhimõttelist läbimurret läände .
Täpsemalt öeldes ootame lääne veelgi suuremat kohaletulekut ja kohalolekut Eestis .
Alanud on kõnelused Eesti liitumiseks Euroopa struktuuridega .
Nendega , mis sinna rajati 1950. - 1960. aastatel ja mis jõudsalt arenesid ajal , mil Eesti NSVs kommunismi ehitati .
Tagasiteel Euroopasse saab teha juba esimesi vahekokkuvõtteid .
Selgub , et Euroopa-vaenulikkus avaldub Eestis veel vaid üksikutes ääremärkustes mõnede äärmuslaste ja poliitiliste hampelmannide ning sogast vett eelistavate kahtlaste ärimeeste poolt ( Enn Soosaar , “ Looming ” 11 / 1997 ) .
Kõik ülejäänud tahavad ühinemist kohe ja kõhkluseta .
Kujunemas on kindel veendumus , et Eesti praegused ning tulevikus tekkida võivad probleemid saavad leevendust või isegi lahendatakse õige pea .
Vaid pisut tuleks veel tugevdada mõnesid ametkondi , kes siis asja edukalt lõpule viiksid .
Nii oleksimegi Euroopas , seal , kus me olime 1920. - 1930. aastatel , ja kuhu salamisi uskusime kuuluvat hiljemgi .
Kuid - Euroopa ei ole enam see , mis ta oli 1920. ja 1930. aastatel , ajal , mil meie vanaisad ja isad iseseisvuse kätte võitlesid ja seda kindlustada püüdsid , kinnitab Enn Soosaar .
Ta ei pea silmas seda , et tollal polnud olemas televiisorit , et raadiot alles hakati kuulama ning et arvutisidest , faksidest , mobiiltelefonidest , rakettidest , satelliitidest , aatomipommidest jms . alles unistati .
Hoopis oluline on , et nüüd Euroopa riigid on kokku leppinud mitmes põhimõttes ja omavahelise käitumise normis , mida varem ei tuntud või ei peetud vajalikuks tunnustada .
Euroopasse minnes pole meil siis Teise maailmasõja eelsest ajast palju muud midagi kaasa võtta peale sünnifakti , peale teadmise , et kunagi jahedal ja pimedal ajal , 24. veebruaril 1918 , riputati Tallinnas üles manifesteeriv teadaanne Eesti riigi iseseisvuse sünnist .
Kas see on tõesti nii ?
Olgu siinkohal , läbi trendikaks saanud tollase ja tänapäevase maailma võrdluse , esile toodud mõned momendid , mis lubaksid ehk 1920. aastaid pisut heledamas valguses paista .
Me elame tõesti murrangulisel ajal .
Inimene on aga piisavalt mugav ja pole muudatustest mitte alati vaimustuses .
Eestis ei räägita tänapäeval enam üleminekuajast , vähemalt ei taha paljud ametnikud nüüd enam kuhugi üle minna .
Kui , siis ainult tõesti Brüsselisse .
Võrrelgem aga muudatusi viimasel kümnel aastal nendega , milliseid meie vanaisad ja isad pidid aastatel 1917 - 1927 üle elama .
Hoopis suurem murrang
Esiteks .
Paljud eestlased olid viimased 50 aastat teadlikud , et meile tehti liiga , et Eesti okupeeriti .
Teati ja usuti , et oleme täiesti võimelised iseseisvad olema , kui aga võimalus tekib .
Selle usu andsid ja osaliselt kandsid läbi 50 aasta just isad ja vanaisad .
Aga nemad ise ?
Mida pidid nemad läbi elama , kui tollal iseseisvust rajati ?
Meile jääb üle vaid imestust ja uhkust tunda , et iseseisvust julgeti ja osati ka 80 aastat tagasi tahta .
Enne 1917. aastat jõudsid niisuguse mõtteni ainult paar luuletajat .
Murrang , mis vähem kui 12 kuu jooksul 1917. ja 1918. aasta vahetusel läbi elati , ületab ilmselt mitmekordselt need muudatused , milliste tunnistajateks me tänapäeval oleme .
Tollal kadus mitte ainult üks , vaid lagunes koguni neli impeeriumi .
Asemele tekkis täiesti uus Euroopa .
Uued ja vanad Euroopa riigid pidid olemas olemiseks hoopis enamas kokku leppima ning kardinaalselt teistsuguseid käitumise norme otsima , kui veel 1. maailmasõja eel ja ajal osati karta ja ennustada .
1920. aastate Euroopa ei olnud enam hoopiski see , mis ta oli vaevalt üks inimpõlv tagasi .
Euroopasse loodi põhimõtteliselt uus riikide liit - Rahvasteliit .
Formaalselt peetakse seda ühendust küll ÜRO eelkäijaks , kuid sisult oli ta pigem Euroopa Liit kui ÜRO .
Rahvasteliitu kuulusid 1920. aastatel mõned riigid ka Euroopast kaugemal , aga mitte Venemaa ja USA .
N .
Liidu võtmine Rahvasteliitu 1934. aastal ei muutnud seda sugugi tugevamaks , pigem vastupidi .
Ja lõpuks tuli N. Liit sealt koguni välja visata .
Rahvasteliidu põhikirja mitmed punktid andsid lootust , et see organisatsioon kaitseb oma liikmeid nii moraalselt kui ka reaalselt .
Otsuseid tehti konsensuse põhimõttel ja see oli põhimõtteliselt uudne ühiskondlik kokkulepe .
Rahvasteliidu heakskiidul hakati 1920. aastatel tõsiselt realiseerima kunagiste utopistide mõtet Pan-Euroopa ühendusest .
Eesti poliitikud ja eriti Karl Robert Pusta , üks Eesti välispoliitika rajajatest , sai ühtlasi Pan-Euroopa liikumise hingeks ja isaks .
Eesti oli valmis lisaks oma riigile ka ühise Euroopa valmis tegema .
Kahtlemata oli Eesti 1920. aastatel Euroopa liiduks hoopis enam valmis kui Euroopa ise .
Euroopa avalik arvamus
Teiseks .
Veel enam kui tookord , tahame me praegu Euroopasse eeskätt eesmärgiga suurendada oma julgeolekut .
Kas seda Euroopa Liidust ikka saab , pole veel päris selge .
Ühinev Euroopa pole mingi sõjaline liit .
Seega loodame me ka nüüd , nagu 70 - 80 aastat tagasi , et julgeolekut suurendab Euroopa avalik arvamus .
Loodame , et kui kedagi on kord Euroopasse vastu võetud ja integreeritud , siis ei anta teda enam nii kergesti välja .
Nii loodeti Eestis 1920. aastatelgi , et suuremad lääneriigid , Rahvasteliidu juhtriigid - Suurbritannia ja Prantsusmaa - on huvitatud Baltikumi püsimisest .
Samamoodi kardeti 1930. aastatel küll natslikku Saksamaad , aga ühtlasi loodeti , et kõigest hoolimata kuulutakse koos Euroopasse , juhtugu seal mis tahes .
Isegi Saksa võimalik okupatsioon Eestis oli siiski ühe Euroopa riigi okupatsioon !
Taoline meeleheitlik lootus on viimase viiekümne aasta mõjutusel Eestis vaid süvenenud .
See on muutumas liigagi valdavaks ja endist nn. tervet eesti talupoja mõtlemist kammitsevaks .
Kõik on pandud liiga selgelt üheleainsale kaardile .
Kas see on trumpäss ?
Kas seda saab ehk ässaks muuta ?
Loodame nii .
Paber või koostöö ?
Kolmandaks .
Viimasel seitsmel aastal on hakatud juba unustama , et igasugune formaalsus ja paber on eeskätt just see , mis ta ongi .
Nõukogude impeerium oli kahepalgeline , seal ei saanud välisesse , nähtavasse eriti uskuda .
Nüüd oleme taas hakanud uskuma , et allkiri mõnel paberil , et leping on väärtus omaette .
Usume , et kord mingi kokkuleppeni jõudes hakkab see ise elama ja kindlustab nii meie julgeolekut .
1920. aastate esimesel poolel üritas Eesti sõlmida sõjalise liidu lepingut teiste oma väiksemate naabritega .
Õnnestus see Lätiga 1923. aastal .
Paberitele kirjutati alla , aga huvi tõelise , sisulise koostöö järele ei tekkinud .
Ühiseid õppusi korraldati minimaalselt , relvi muretseti eraldi ja erinevaid .
Liitu tehti hoopis enam selleks , et Euroopale meeldida , et meid tähele pandaks ja arvestataks .
Tänapäeval oleme Baltbati jms . jõudnud märksa kaugemale , seda veel enne paberitele allakirjutamistki .
Aga olgem siirad !
Mis on meie eesmärk ?
Kas sõjaline koostöö lõunanaabritega ?
Või tahame seekordki endale suuremat tähelepanu ja NATOle lähemale pääseda ?
Isegi siis , kui Baltbatile rakendust ei leita , näib ta olevat vajalik , sest suurendab meie usku , et nii tundume paremad ning vajalikud Euroopale ja NATOle .
Kes otsustab ?
Neljandaks .
Kas ja kui palju on muutunud inimloomus ?
1920. aastate üheks tõsiseks mureks oli eestlaste võõrandumine nn. parteide diktatuurist , erakondlikust demokraatiast .
See tegi nad vastuvõtlikuks autoritaarsele riigikorrale ehk nn. juhitavale demokraatiale .
Samas säilis soov ja tahtmine oma , iseseisva riigi järele .
Alles kättevõidetud suveräänsus oli kallis mitte ainult Eestile , aga ka paljudele teistele uutele , äsja tekkinud riikidele .
See oli nii oluline , et hakkas takistama kogu Euroopa katseid liituda .
Suveräänsust ei oldud nõus kellagagi ega millegagi jagama .
Veel raskemaks muutus see Euroopas autoritaarsuse ehk 1930. aastatel .
Kui me nüüd oleme valmis suveräänsust jagama , siis peab hirm välise ohu ees olema veelgi suurem kui see oli 1920. aastatel .
Või on hoopis süvenemas võõrandumine Eesti poliitilises elus , mida peegeldab suveräänsuse küsimuse jätmine ametnike ja parteide otsustada ?
Siiralt saab võtta vaid neid poliitikuid , kes nõuavad Euroopa Liidu küsimuse põhjalikku selgitamist ning läbiarutamist kõikidel tasanditel ja ei piirdu lauspropagandaga .
Inimloomus pole nii palju muutunud , et me oleksime võõrandumise ohtudest veel üle saanud , pigem vastupidi .
Eesti ja Läti - nagu 80 aasta eest
Viiendaks .
Äsjamainitu tõestuseks olgu ka meie suhtumine lõunanaabritesse .
Alanud eurokõneluste üheks tähtsamaks küsimuseks näib meil olevat kujunenud mitte niivõrd sisu ja võimalik tulemus , vaid eeskätt see , kas me ikka oleme Lätist ees , kas me ikka pääseme Euroopasse mõned kuud varem kui Läti .
Julgeksin kinnitada , et taolises suhtumises pole me 80 aastaga kahjuks küll palju edasi jõudnud .
Taasiseseisvumise järel on võistlusmoment Lätiga tänu Eesti ajakirjandusele aina süvenenud .
Kas kiirema lõppu jõudmise nimel , ja kunagi juba Euroopa Liidus olles , võime ikka samamoodi jätkata ?
1920. aastatest annaks ehk mõndagi õppida , sest kõige lihtsam on õppida vigadest .
Isadel oli rohkem valikuvõimalusi
Eestis on Euroopa Liiduga ühinemist järjest rohkem hakatud käsitama kui paratamatust , kui sundvalikut .
Kas ei kaota me nii palju inimlikkusest ?
Inimlikkuse üks mõõde on valikuvabadus .
Võimalik , et kunagine lööklause vabadusest kui tunnetatud paratamatusest kehtib täna veelgi enam .
Siiski tundub , et meie isad ja vanaisad olid 1920. aastatel mõnevõrra vabamad , nende igapäevane elu ja perspektiivid olid pisut huvitavamad .
Vähemalt oli nende ees enam valikuvõimalusi , sest ühtne Euroopa polnud veel valmis .
Eesti välispoliitika ei olnud ainult ühesuunaline , ametnike töö mingi ühe kindla eesmärgi saavutamiseks .
Neid suundi , kuhu tookord minna oli võimalik , võis leida hoopis enam .
Palju olenes eestlaste endi oskustest ja võimetest , nende otsustest .
Võiks öelda , et sellest sõltus kõik .
Nüüd on tekkimas võimalus jätta kogu vastutus ebamäärase euroametniku süüks , kui ta meid vastu võtma ei peaks .
Eesti ja Euroopa
Eesti riigi 80. aastapäev sunnib meenutama ja väärtustama 1920. aastaid , kuigi tollal rajatud iseseisvus püsima ei jäänud .
Euroopas kohati isegi häbenetakse seda , mis juhtus 1920. - 1930. aastail .
Eestil pole selleks mingit põhjust .
Eesti oli vaba valikuvõimaluste poolest , siin oli siirast tahtmist kuuluda Euroopasse ning oldi valmis uut Euroopat ka üles ehitama .
Polnud Eesti süü , et Euroopa ise siis veel valmis polnud .
Nüüd peame kahjuks alles tõestama , et Eesti on Euroopa jaoks kõlbulik .
Muud valikut vist tõesti ei ole .
Peale selle , et iseseisvuse sündi 80 aastat tagasi ja 1920. aastaid veelgi enam esile tõsta .
UNO-TARMI TORRO harrastusajaloolane
Eesti vaimsest vanavarast on Kalev ja Kalevipoeg silmapaistvamad kujud , kes “ Kalevipoja ” kaudu on omandanud keskse koha meie kultuuriloos .
Nimitegelased ise on aga jäänud väga hämaraks ning hõljuma ebamäärasesse aega ja ruumi , kuigi enam kui 100 aastat on nende päritolu andnud mõtteainet folkloristidele , keeleteadlastele ja paljudele asjahuvilistele .
Vastust on otsitud peamiselt Kalevi nime etümoloogiast , veenvat selgitust see aga andnud ei ole .
Ja ega nime etümoloogia pruugigi olla seotud nähtuse olemusega - eriti kui tegu inimtegelase nimega .
Kalevis on nähtud ka Kalevipoja rööpnime .
Kuigi rahvapäraselt need tegelased vaid osaliselt kattuvad , ei ole folkloristid neid enamal juhtudel tahtnud eristada .
Ometi on meil tegemist kahe meesfiguuriga .
Juba üksi nimi Kalevipoeg eeldab Kalevi-nimelise isa olemasolu .
Veel järeldub siit isa Kalevi laiem kuulsus ja tuntus - isegi sedavõrd määrav , et see poja pärisnime on varju jätnud .
Näiteks : Vana Kalev oli vägev valitseja üle maa ja mere ( Faehlmann , 1839 ) või Isa saatis Kalevipoja Virusse kuningaks ( ERA , Haljala ) .
Kolõvan - Kalev
Kogu Kalevit puudutava rahvaloomingu ja ürikute seas leidub õigupoolest vaid üksainus geograafiliselt ja ajaliselt dokumenteeritud pidepunk , millele kindlalt toetuda - Kalevi nimest tulenev muistse Tallinna paralleelnimi Kolõvan vene ürikuis .
Selle vanim ülestähendus pärineb 1222. aastast ja nimi oli Venemaal kasutusel 18. sajandi alguseni .
Teatud tõenäosusega sekundeerib eelnevale veel araabia geograaf Idrisi 1154. aastast pärinev lühike kirjeldus ühest Läänemeremaade linnast , mille nimi araabiakeelsest kirjapildist dešifreerituna võiks kõlada Kaleweny ja mis lubab end samastada Tallinnaga .
Kui lisada , et eesti rahvapärimus seostab Kalevite tegevust Tallinnaga sagedamini kui ühegi teise paigaga , võime põhjendatult küsida : miks ja millal see seos tekkis ?
Millist osa etendas muistses Tallinnas müütiline Kalev ?
Mees , kelle nimest on saanud linnanime sünonüüm , pidi kahtlemata etendama silmapaistvat rolli .
Ja veel : kas Tallinna varasem ajalugu võiks heita valgust selle nime või tegelase taustale ?
Pikemalt “ Horisondi ” trükinumbris .
Lisaks arheoloogiaprofessor EVALD TÕNISSONI kommentaarid , milles on muuhulgas öeldud :
U. Torrol on täielik õigus küsida arheoloogidelt ja muinsuskaitsjatelt aru Tallinna varasema ajaloo ja asustuse kohta .
Ta tunnetab väga selgesti ohtu , et alanud ehitusbuumi käigus rändab prügimäele suur osa veel sellestki , mis Tallinna muistsest kultuurkihist on säilinud .
Kahjuks on muistse kultuurkihi vedamine prügimäele kestnud juba aastakümneid .
Teadusele on sellest pudenenud üsna vähe informatsiooni .
Nii ongi juhtunud , et Tallinna tekkimisest kõneldes tuleb üha meenutada peaaegu poole sajandi taguseid Osvald Saadre ja Susanna Tarakanova kaevamisi Toompeal ja Raekoja platsil , otsekui oleks pärast seda Tallinna uurijatele aeg seisma jäänud .
Ikka ja jälle jutustame ümber ammutuntud oletusi , kuni hakkame neist mõnda isegi tõe pähe võtma ja teatmeteostesse kirjutama .
Mainitagu näiteks arvamust muistsest skandinaavlaste kolooniast Oleviste kiriku piirkonnas , millest me arheoloogiliselt ei tea küll mitte kui midagi .
Kuid vähemalt ühes küsimuses on saanud midagi selgemaks - Tallinna algust ei tule otsida mitte ainult Toompealt ja keskaja müüridega ümbritsetud all-linnast , vaid ka hilisemate eeslinnade alalt .
Ilmselt on Tallinnal olnud mitmeid muinasaegseid asustuspesi , võib-olla kalmistuidki .
Nende väljaselgitamine , seda enam mingi asustusloolise terviklikuma pildi saamine , eeldab aga senisest hoopis tõhusamat kultuurkihi kaitset ja uurimist .
Sest kusagilt mujalt meil uut teavet muistse Tallinna kohta õigupoolest saada enam polegi .
JAAN TOMSON Tallinna Tehnikaülikooli elektriajamite ja jõuelektroonika instituudi robotitehnika õppetooli dotsent .
Tehnikakandidaat .
Huvi maagiliste ruutude vastu on viimastel aastatel suurenenud .
Interneti rubriigis Magic Square käsitletakse seda teemat ( 1997. aasta lõpul ) enam kui 1500 uurimuses ja kirjutises .
Loodetakse , et maagiliste ruutude koostamisel kasutatavatest meetoditest võib kasu olla automaatika probleemide lahendamisel .
Internetist saame ka teada , et peetakse arvestust suurimate maagiliste ruutude koostamise kohta ja seda kahes võistlusliigis .
- .
Lahendused arvuti abil ; arvutiga koostatud maagilistest ruutudest on senini suurim 3001 x 3001 ( rekord 1994. aastast ) .
- .
Lahendused käsitsi ; senine suurim on 1111 x 1111 ( rekord 1990. aastast ) .
Olgu märgitud , et maagiliste ruutude lahendamise metoodikaga tegeles juba tulemuslikult tuntud teadusmees Benjamin Franklin ( Letters and papers on Philosophical subjects by Benjamin Franklin , LL .
D . , F . R . S . , London , 1769 ) .
Maagilistest ruutudest kavatseb Horisont avaldada materjale järgnevates numbrites .
Eesti Entsüklopeediast loeme , et maagiline ruut koosneb n reast ja n veerust ning nendesse ridadesse ja veergudesse on paigutatud naturaalarvud 1 , 2 , 3 , … n 2 nii , et igas reas , veerus ja kummaski diagonaalis asetsevate arvude summa on ühesugune .
Seda summat nimetatakse vastava ruudu maagiliseks konstandiks ja selle saab määrata valemiga
Kirjeldatud ruutu nimetatakse ka n-järku maagiliseks ruuduks ( maatriksiks ) .
Neljandat järku maagilise ruudu üks variant on esitatud EE ülalmainitud artiklis ( joonis 1 ) :
Joonis 1
Selle ruudu maagiline konstant on
Neljandat järku maagilise ruudu teise variandi leiame mitmesuguste tehnikaprobleemide lahendamiseks laialdaselt kasutatava programmipaketi MATLAB üldjuhendist The MATLAB EXPO ( joonis 2 ) :
Joonis 2
Maagilise ruudu vaadeldava variandi autoriks peetakse kuulsat saksa maalikunstnikku ja harrastusmatemaatikut Albrecht Dürerit , kes selle on esitanud oma gravüüril Melanhoolia I .
Maagilise ruudu alumisse ritta on A. Dürer kirjutanud gravüüri loomise aasta , 1514.
Nii nagu paljudele ristsõna lahendamine , võib mõnele ka maagiliste ruutudega tegelemine pakkuda mõnusat ajaviidet .
Ja kui lahendus käes , siis hüüdke alla tänavale ( parafraseerides Mihkel Vesket ) : Ilus oled , matemaatika !
Pakume puremiseks viiendat järku maagilise ruudu , mille konstant on
Vähemalt ühel lahendusvariandil on keskmise rea ja keskmise veeru lõikeruudus arv 13 ( joonis 3 ) .
Olgu märgitud , et lahendusvariante on kaugelt rohkem kui üks .
Joonis 3
Ülesande lahendamiseks on mitu meetodit ( vt. L. Väljaots , Ü. Kaasik .
Maagilised ruudud .
Matemaatika ja kaasaeg XVII .
Tartu 1970 ) , sealhulgas terrasside meetod ja ääristamismeetod .
Ned mõlemad on rakendatavad paarituarvuliste n-järku maagiliste ruutude puhul .
Terrasside meetod annab tulemuse kätte vähese ajakuluga , kuid seejuures saadakse võimalikest lahendustest ainult üks variant - üks maagiline ruut .
Olgu siinkohal märgitud , et iga lähteruudu pöörete ja peegelduste tulemusena saadakse otsekohe ( formaalselt ) veel seitse maagilist ruutu .
Terrasside meetodi rakendamise kirjeldus L. Väljaotsa , Ü. Kaasiku artikli järgi on järgmine .
Selle meetodi puhul täiendatakse koostatav ruut kõigepealt sümmeetrilisteks trepikujuliste äärtega kujundiks , nagu viiendat järku ruudu jaoks on näidatud joonisel 4.
Saadud kujundisse paigutatakse mööda diagonaale järjekorras arvud 1,2 , … , n 2  .
Näiteks joonisel 4 on seda tehtud vasakult alt üles paremale kulgevaid diagonaale pidi .
Osa arve ( 3 , 9 , 15 , 8 jne . ) satuvad sellise paigutamise korral juba ruudu lahtritesse õigetele kohtadele , muist arve ( 1 , 2 , 4 , 5 , 6 , 10 jne . ) jääb aga väljapoole ruutu
Joonis 4
Need väljapoole jäänud arvud tõstame nüüd n ( näite puhul viie ) koha võrra ruudu suunas mööda seda rida või veergu , millel nad paiknevad .
Nii valmibki maagiline ruut ( maagilise konstandiga s = 65 ) , mis antud näite jaoks on esitatud joonisel 5.
Joonis 5
Võimalike viiendat järku maagiliste ruutude üldarv ei ole teada .
On teada ainult kolmandat ja neljandat järku maagiliste ruutude üldarv .
Need arvud on vastsvalt 8 ja 880 ( eelnimetatud L. Väljaotsa , Ü. Kaasiku artikli andmetel ) .
Ilmselt on viiendat järku maagiliste ruutude arv suurem .
Riiskade meetod võimaldab ( n - 2 ) - järku maagilisest ruudust lähtudes konstrueerida n-järku maagilise ruudu .
Seega viiendat järku maagilise ruudu konstrueerimisel tuleb lähtuda kolmandat järku maagilisest ruudust , näiteks joonisel 6 näidatud ruudust .
Joonis 6
See ruut on sihilikult valitud iseäralikuna , mis seisneb selles , et kõigil tema ridadel , veergudel ja mõlemal peadiagonaalil on ühesugune summa , s.o. 39.
Eelöeldut silmas pidades lihtsustub oluliselt viiendat järku maagilise ruudu konstrueerimine .
Nimelt tuleb kolmandat järku ruudu ( joonis 6 ) iga rida , veergu ja peadiagonaali täiendada kahe arvuga , mille summa on 26 ( sest s = 65 = 39 + 26 ) .
Vajalik arvupaar ( nn. riisk e . koba ) tuleb valida joonisel 7 näidatud järjestusest .
1 - 25
2 - 24
.
.
.
.
.
.
11 - 15
12 - 14
13
Joonis 7
Lähteruudu ( joon . 6 ) konstrueerimiseks on sellest järjestusest juba höivatud riisad 8 - 18 , 10 - 16 , 11 - 15 ja 12 - 14.
Joonis 8
Joonisel 8 on näidatud ülejäänud riiskade paigutus lähteruudu ümber .
Tulemuseks on viiendat järku maagiline ruut ( joonis 8 ) .
Selle ruudu abil võib saada uusi ruute , paigutades riisku 3 - 23 , 2 - 24 ja 7 - 19 omavahel ümber .
Samuti saab uusi maagilisi ruute , talitades analoogiliselt riiskadega 1 - 25 , 9 - 17 ja 4 - 22.
Kui selliselt saadud maagilistele ruutudele rakendatakse pöördeid ja peegeldusi , suureneb maagiliste ruutude arv veel seitsmekordselt .
Joonis 9
Valides aluseks mõne teise kolmandat järku ruudu ( näiteks tugeva joonega ümbritsetud südamik joonisel 9 ) ja rakendades eespool käsitletud metoodikat , saadakse joonisel 9 esitatud viiendat järku maagiline ruut .
Selle ruudu alusel uute maagiliste ruutude saamine on analoogiline joonise 8 kohta öelduga .
Vaadeldud metoodika on kasutatav kõikide paarituarvulise n-järku maagiliste ruutude konstrueerimiseks .
Näiteks seitsmendat järku maagilise ruudu puhul ( maagiline konstant s = 175 ) võib aluseks võtta joonisel 10 näidatud kolmandat järku ruudu , mille keskmises lahtris on arv 25 ja riiskade väärtus on 50.
Vajalik riisk tuleb valida joonisel 11 näidatud järjestusest .
1 - 49
2 - 48
.
.
.
.
.
.
23 - 27
24 - 26
25
Joonis 11
Samast järjestusest valitud riiskadega haaratakse joonisel 10 näidatud ruut ja saadakse viiendat järku maagiline ruut , mida omakorda haaratakse mainitud järjestuse ülejäänud riiskadega .
Tulemuseks on seitsmendat järku maagiline ruut ( joonis 12 ) .
Joonis 12
Olgu märgitud , et riisad ei tarvitse sattuda kohe esimesel katsel õigetesse kohtadesse .
Neid tuleb vajadusel ümber tõsta selleks , et saada maagilise ruudu esimese ja teise ning viimase ja eelviimase rea , aga samuti esimese ja teise ning viimase ja eelviimase veeru nõutavate summade väärtusi .
Seejuures riiskade väärtusi ei muudeta .
Tundub , et ülalesitatud riiskade meetodi käsitluses on mõningaid uusi mõtteid , näiteks maagilise ruudu konstrueerimine riiskade abil .
Evald Tõnissoni sünnikodu on Paide lähedal Mäos .
Ta on lõpetanud Paide Keskkooli ( 1946 ) ja 1956 Tartu ülikooli arheoloogia erialal .
Rida vahepealseid aastaid oli Evald Tõnisson Põhja-Komis , kus ta enda sõnul tutvus söekaevanduste maa-aluse elu ja toimingutega ning vahelduseks uuris karboni ajastu ülirikka taimestiku jäljendeid kivimitel , seda kõike siiski mitte päris omaalgatuslikult .
1955. aastast töötab Evald Tõnisson Ajaloo Instituudis , kus ta on pidanud mitmeid ameteid laborandist sektorijuhataja kt-ni .
Ühtlasi on Evald Tõnisson aastaid aidanud koolitada noori arheolooge Tartu ülikoolis , olles ka 1992 taasavatud arheoloogia õppetooli esimene juhataja .
Tema peamised uurimisteemad käsitlevad Eesti ja naabermaade rauaaega .
Viimastel aastakümnetel on ta tegelenud Eesti muinaslinnade uurimisega , millisel teemal kaitses 1988 ajaloodoktori kraadi .
Kuidas sai teist teadlane ?
Miks arheoloogia ?
Tartu ülikooli ajaloostuudiumi 1946. aastal alustades oli mul arheoloogiast üsna vähe aimu .
Valiku tegemisel oli ilmselt oluline osa prof .
Harri Moora loengutel , mis , võrreldes teiste õppejõudude pakutavaga ( ei taha siinkohal kedagi halvustada ) , tundusid sisukamad , nagu klass omaette .
Igatahes sai mulle juba esimese õppeaasta jooksul selgeks , et kui siin suurkoolis midagi tõsisemalt humanitaaralal õppida , siis on see nimelt muinasteadus .
Teadlaseks hakkasin küpsema koos Eesti muistseid aardeleide käsitleva diplomitööga ja selle järgneva publitseerimisega .
Kui Teist ei oleks saanud arheoloogi , siis millise tööga oleksite leiba teeninud ?
Tundsin üsna suurt huvi füüsika ja astronoomia vastu .
Arvasin , et just need on alad , mis kõige paremini aitavad mõista seda kummalist maailma , kuhu oled sattunud üheks ja ainsaks korraks .
Ja mis saab olla põnevam , kui sind ümbritsevas vähegi selgusele jõuda .
Eks see ju natuke romantiline oli , ja pole kindel , kas sellest leivateenimiseks oleks piisanud .
Kuidas hindate eesti arheoloogiateaduse hetkeseisu ?
Hinnata on õigupoolest küsitav .
Pigem võiks võrrelda .
Aastakümnete eest iseloomustas meie teadust suundumus kooskõlastatusele , püüti kujundada terviklikumat üldpilti .
Ning seda mitte ainult Eesti , vaid isegi Baltimaade ulatuses .
Nüüd on ühispürgimustest üsna vähe järele jäänud .
Orkestri asemel on solistid , kes omal viisil otsivad oma teed ja suhtuvad kriitiliselt senitehtusse .
Võib-olla sünnib sellest vägev sümfoonia ?
Uusi võimalusi pakub arheoloogia õppetooli ja kabineti taastamine Tartu ülikoolis .
Eesti arheoloogiateaduse praeguse seisu hindamine nõuab siiski pikemat arutelu ja rohkem ruumi , kui käesolev intervjuu võimaldab .
Mitmes Eestimaa paigas olete aastate vältel kaevamisi juhendanud ?
Paljudes Eesti maakondades , ainult Hiiu- , Põlva- ja Valgamaalt ei tule midagi meelde ( jättes kõrvale muististe nn. inspektsioonid ) .
Olen kaevanud ka Luuga ümbruses Venemaal ja koiva-liivlaste kääpaid Lätis .
Mitmesse kohta jäin pidama aastateks ( Soontagana , Konuvere jt. ) , Varbolasse koguni 16 suveks ( 1974 - 1989 ) .
Unistuste leid ?
Kõige uhkem leid oli kaheteraline mõõk koos 20 cm pikkuse hõbedast mõõgatupeotsaga ühest liivi sõjamehe kääpast Krimuldas .
Kas seda siiski unistuste leiuks pidada , on iseasi .
Ma pole vist suurem asi unistaja .
Kui oleks võimalik minna ja teha uurimistööd mis tahes maailma paigas ( maastikul , kogudes ) - kuhu ja miks suunduksite ?
Eesti arheoloogia on Eesti-keskne ja tema põhiallikad ning nende uurimine seotud Eestiga .
Ent samas on arheoloogia tõeliselt internatsionaalne , mis tähendab , et mineviku kultuuriliste ja etniliste ilmingute selgitamisel ei saa lähtuda tänapäeva riigipiirist .
Eesti muistne kultuur ja etniline ajalugu on mõistetav ainult laiemas regionaalses kontekstis , olgu selleks siis Baltimaad , kogu Põhja-Euroopa , Ida-Euroopa põhjapoolne osa kuni Uuraliteni või kaugemalegi ; laiemas plaanis aga ka Kesk-Euroopa , mis on vahendanud põhja poole lõunapoolseid kultuurisaavutusi ja olnud ka ise omaette kultuurivaldkonnaks .
Üht-teist on juba nähtud , veel rohkem aga läbi käimata ja nägemata , uurimisest kõnelemata .
Oma uurimistöös olete palju tähelepanu pööranud linnustele .
Kui oleksite muistsete eestlaste vanem , siis millise neist oleksite valinud endale n.-ö. residentsiks ?
Miks ?
Olen näinud peaaegu kõiki Eesti muinaslinnu ja mitmeid nendest ka kaevanud ning oskan mingil määral ette kujutada , kuidas nad võisid omal ajal välja näha .
Tänapäeva inimene tunneks end neis umbselt , kitsalt , kokkusurutult , antisanitaarselt .
Arvatavasti ei läinud ka muistne inimene sinna naljapärast .
Õnneks pole mul mingit šanssi saada muistseks vanemaks , et resideerida mõnes linnuses .
Kui siiski oleks valida näiteks Lõhavere ja Varbola vahel , valiksin viimase - suhteliselt avarama elu-olu tõttu .
Fantaseerime pisut .
Kui Teil oleks võimalik vestelda ükskõik kellega ükskõik millisest ajast , kelle valiksite vestluskaaslaseks ?
Valiksin näiteks aastaks 1200 juba vanemasse ikka jõudnud muinaseestlasest meeskodaniku ja küll küsiks - kui palju võõraid maid ja rahvaid on ta näinud , kui palju on tal põldu , künnab ta seda härgade või hobustega , on tal mitu naist , usub ta Taarat või kedagi teist ?
Ja mida arvab ta Eesti asjast ja mis on sellest tema arvates saanud 800 aasta pärast ?
Millist teadusavastust läbi aegade peate kõige tähtsamaks ?
Kõige ohtlikumaks ?
Raske oleks neid avastusi tähtsuse järgi reastada .
Nad on ju kõik omavahel kuidagi seotud .
Ohte on neis piisavalt .
Eks kinnita seda üha arenev hävitustehnika ja sõjad .
Ohtu sisaldab ka viimase aja ühekülgne kiindumus arvutitesse ja infotehnoloogiasse - kas ei või see kaasa tuua kirjutamis- ja kõnelemisvõime ning koos sellega ka mõtlemisvõime ja kogu inimaju hallolluse taandarengu .
Kas piisab inimesele ainult oskusest õigele nupule või klahvile vajutada ?
Milline oleks Teie vapideviis ?
Kadestan inimesi , kellel väidetavalt kindlad põhimõtted , mida jätkub ka teistele õpetamiseks .
Minul taolist , seda enam vapile sobivat deviisi pole olnud ega tulegi .
Pole mul vappigi .
Hea ja kurja , parema ja vasaku vahel oskan siiski vahet teha ning paistab , et sellest on üldiselt piisanud .
Pean lugu kohusetundest , sõnapidamisest ja järjekindlusest .
ENN HENDRE ( 1938 ) Tallinna Tehnikaülikooli Aparaadiehituse Instituudi dotsent .
Tehnikakandidaat .
Fotoajaloolased on maailmas omal ajal sensatsiooniliselt tuntuks saanud Minox-minifotoaparaati nimetanud geniaalseks leiutiseks ja hämmastavaks uudiskaameraks , mis märkis fototehnikas enneolematut sammu .
Sellest “ vestitaskukaamerast ” on kirjutatud ka kui rahamaailma kõrgkihtide prestiizikaamerast , mida reklaamiti niisugustes ajakirjades ja ajalehtedes nagu “ Fortune ” ja “ Wall Street Journal ” .
Minoxiga on pildistanud maailma kroonitud pead , presidendid ja teised kuulsused .
Spioonilugude sõber teab , et Minox oli käepärast nii James Bondil kui ka Stirlitzil .
Walter Zapp ja tema Tallinna Minox
Minox sai alguse Eestist .
Eestimaal sündinud leiutistest on see maailma ulatuses kahtluseta tuntuim .
Tallinn-Nõmmel baltisaksa soost pärit mehe Walter Zappi konstrueeritud tõelise minikaamera algeksemplar Tallinna Minox ehk , nagu seda on fotoajaloos nimetatud , Ur-Minox , sai valmis1936 aasta augustis .
Selle juures olid peale leiduri W. Zappi veel tegevad peenmehaanik Hans Epner , optik Karl Indus ja leidurile palka maksnud Richard Jürgens .
Minoxi nime mõtles välja Zappi hea sõber fotograaf Nikolai Nyländer 1  .
Kuidas Walter Zappi elegantse idee teostus Minox maailma jõudis ?
Mis juhtus minikaameraga pärast seda , kui Tallinna Minoxiga Nõmmel ja Pirital tehtud proovivõtted valmis said , näidates , et uudne aparaat on täiesti kasutuskõlblik ?
Päris kindlasti tundis kergendust Richard Jürgens , kes rohkem kui kaks aastat oli oma säästusid Minoxi rahastamisele kulutanud .
Nagu paljud arvasid - raisanud ta raha Zappi viljatutele fantaasiatele .
Nüüd , kui aparaat valmis , asus Jürgens otsima ettevõtjat , kes oleks huvitatud kaamera hulgitootmisest .
Pole täpsemalt teada , kellega ta läbirääkimisi pidas , aga oodatud huvi asemel kohtas ta vaid kahtlevat keeldumist .
Tuli leppida sellega , et kui ettevõtmise edasist edu üldse loota , siis ainult välismaal .
Ometi olid asjaosalised kõik uskunud , et Minoxit hakatakse tootma Tallinnas või kusagil mujal Eestis .
Ka pakkumiskiri tuntud Saksa fotofirmale AGFA ei andnud tulemust : vastus tuli eitav .
Ilmselt kaheldi “ mingi provintsileiduri ” loomingus .
Minoxi Läti variant
Siis meenus Jürgensile tema tuttav Riia VEFi tehase Eesti esindusest .
Jutuajamine selle mehega näis vähetõotav , ent seekord läks teisiti .
VEFi esindaja teatas asjast oma firmale ja sealt järgnes kiire kutse kohale sõita .
7. septembril 1936 sõitsidki Zapp ja Jürgens Riiga .
Vastuvõtt VEFis oli sõbralik , kuid leiutisse suhtumine esiotsa ettevaatlik .
Tallinnast tulnuil oli ette näidata laitmatult töötav hõbetatud Tallinna Minox , värvilised paljulõikelised koostejoonised ja ülesvõtete suurendused 13 × 18 cm .
Kas viimased pole mitte retušeeritud ?
Kahtluste hajutamiseks tehti VEFi peadirektori Theodors Vitolsi palvel kohapeal mõned võtted ja ilmutati need kiiresti .
Sellega oli asi otsustatud .
Kirjutati alla eelleping , millele 6. oktoobril 1936 järgnes lõplik leping .
Selle esimeses punktis on öeldud : “ Käesolev leping hõlmab härra Walter Zappi poolt leiutatud ja konstrueeritud miniatuurfotokaamerat ja vastavaid lisaseadmeid “ Minox ” …
Härrad Walter Zapp ja Richard Jürgens kinnitavad käesolevaga sõnaselgelt , et kaamera , vastavalt VEFile lepingu sõlmimisel esitatud mudelile , on härra Walter Zappi leiutis ja mõlema härra omand … ” Lepingu objektiks olid peale kaamera veel aparaadi statiiv , ilmutustank , automaatteravustusega fotosuurendi ja negatiivide vaatlemise seadis .
Nendest olid Zappil olemas joonised ja mõned maketid .
Saatuse iroonia : siis , kui lepingu sõlmimisega seotud tingimised ja sekeldused olid seljataga ning lõpplepingul allkirjad all , tuli AGFA peadirektorilt telegraafiline kutse tulla Berliini Minoxit näitama ja läbirääkimisi pidama .
Novembris 1936 asus Zapp elama Riiga .
Algasid ettevalmistused Minoxi tööstustootmiseks VEFis .
Tehase juurde moodustati insener Eduards Berzinši juhtimisel töörühm , milles peakonstruktoriks sai Walter Zapp .
Mõnda aega töötas vaneminseneri ülesannetes VEFis Tallinnast kutsutuna ka optik Karl Indus .
Tallinna Minoxi põhjal asuti looma Minoxi Läti varianti , mis sai ülemaailmselt tuntuks kui VEF-Minox e .
Riga-Minox .
See oma prototüübist , Tallinna Minoxist kuigi palju ei erinenud .
Peamised erinevused olid järgmised : kaameral oli uus , kolmeläätseline objektiiv ( Minostigmat F = 15 , 1 : 3,5 ) , lihtpildinäidik asendatud prismanäidikuga , täiustatud oli lamellkatiku mehhanismi ( lisandus 1 / 2 s säriaeg ) .
Mõnevõrra muutusid kaamera mõõtmed : need olid nüüd 80 × 27 × 16 mm ; mass ligikaudu 130 g .
Pisut suurendati negatiivi formaati - selleks sai 8 × 11 mm .
Erilises kaksikkassetis filmirullile mahtus 50 ülesvõtet .
Tallinna Minoxil oli negatiivi suurus 6,5 × 9 mm .
VEF-Minoxi katsepartii sai valmis 1937. aasta sügise hakul .
Enne seda oli n.-ö. põlve otsas tehtud kümmekond kaamerat , millest üks oli tollasel VEFi osakonnajuhatajal Voldemars Šmitil kaasas Leipzigi 1937. aasta kevadmessil .
Seal äratas see ennenägematu fotoaparaat suurt huvi .
VEF-Minoxite tööstustootmine algas aprillis 1938 , juhuslikult just fotograafia 100. aastapäeva paiku .
Kaamera konstruktsioon patenteeriti VEFi taotlusel vähemalt 21 riigis , sealhulgas Eestis .
Esimene patenditaotlus esitati Soome Patendiametile , kus on leiutise prioriteedikuupäevaks fikseeritud 22. detsember 1936.
Väärib märkimist , et patenditaotluste joonised on tehtud Tallinna Minoxi järgi .
Populaarne kogu maailmas
Lätis maksis Minox 248 latti ( tollane kurss : 1 latt = 0,72 Eesti krooni ) .
On teada , et Eestisse telliti 1939. aasta esimesel poolel 37 VEF-Minoxit .
Uudistoote müügiedu välismaal , eriti USAs , Šveitsis , Inglismaal ja Itaalias ületas optimistlikumadki lootused .
Ameeriklased olevat olnud valmis tellima kuni 100 000 minikaamerat aastas , nii et Riias hakatud juba mõtlema teise VEF-tehase ehitamisele .
Need plaanid põrmustas Teine maailmasõda .
Aastatel 1938 - 1942 toodeti Riias umbes 17 000 Minox-kaamerat ( või pisut rohkem , täpsed andmed puuduvad ) , sellest ümmarguselt 6000 nõukogude okupatsiooni ajal .
Siis kandis kaamerakere graveeringut Made in USSR .
Kui Saksa sõjamehed 1. juulil 1941 Riiga sisse marssisid , avastasid nad VEFi ladudes rohkesti valmiskaameraid .
Mõnda aega jätkus veel ka tootmine .
Muide , neid Minoxeid jagas riigimarssal Göring “ elitaarlisandina ” Saksa kõrgeima sõjaväelise autasu Rüütliristi juurde .
Sõja lõpul sattus 40 kasti valmiskaamerate ja - osadega Šveitsi ja Saksamaale ning nii ilmus päris uusi Riia Minoxeid välja ka tükk aega pärast sõda .
Minoxi uus ajalugu
See algas 1948. aasta lõpul , kui Saksamaal , Giesseni lähedases Heuchelheimis hakati Minoxit jälle tööstuslikult tootma .
Sellelgi on oma pikk eellugu .
W. Zappil oli õnnestunud Riiast Saksamaale ümber asuda veel 1941. aasta märtsis .
Sõjakeerises oli koos naise ja tütrega Saksamaale sattunud ka Richard Jürgens .
Tema oli leidnud tööd Giesseni lähedases Wetzlaris optika- ja peenmehaanikafirma Leitz juures .
Sõjajärgse esimese suve segadikust hoolimata õnnestus Zappil ja Jürgensil omavahel kokku saada .
1945. a. septembri algul jõudis Walter Zapp Wetzlari , kaasas sõjaseiklustes imekombel alles jäänud Tallinna Minox ja üks VEF-Minox .
Formaaljuriidiliselt olid Zapp ja Jürgens nüüd Minoxi õiguste ainuomanikud .
Esimese sammuna asutasid nad ettevõtte MINOX GmbH Wetzlar , esialgse eesmärgiga töötada välja uus täiustatud Minoxi mudel .
Wetzlaris Bahnhofstrassel avati väike katsetöökoda .
Kahe aasta kestel täiustati VEF-Minoxit oluliselt : kaamera sai uudse kahe lamelliga giljotiinkatiku , parallaksivaba pildinäidiku , alumiiniumisulamist kere , misläbi kaamera muutus peaaegu kaks korda kergemaks .
Ülesvõtete kvaliteeti parandas märgatavalt see , et pärast mitmeid katsetusi võeti kasutusele uus nelja läätsega objektiiv .
Selle COMPLAN-pisiobjektiivi arvutused tegi Arthur Seibert , võttes arvesse Zappi teravmeelse idee kumerdada pisut filmikanali tagaseina , millega teravus pildivälja servades paranes .
Tulemus oli sedavõrd hea , et COMPLAN-objektiive kasutati veel Minoxi 1970. aastal toodetud mudelitelgi .
Seekord saritootmine Saksamaal
Esimese pärastsõjaaegse uue mudeli , Minox A saritootmine algas Giessen-Heuchelheimis 1948. aasta detsembris .
Seda toodeti kolme erimina kuni 1969. aastani , kõige arvukamalt aastail 1951 - 1957.
1960. aastatesse jääb nüüd juba Giessenisse ümber asunud MINOX GmbH hiilgeaeg , kui tehase palgalehel oli ümmarguselt 1000 töötajat .
Paraku oli Minoxi leiutaja Walter Zapp ise selleks ajaks firma osanike hulgast ammu tõrjutud .
Ettevõttesse olid investeerinud teised , rikkamad mehed , kes nüüd ka otsustasid .
Äri- ja leidurivaim , nagu see oli sobinud Zappi ja Jürgensi koosluses , ei passinud enam ühte .
Zapp tõmbus haavunult tagasi ja asus vabakutselise konstruktorina elama Šveitsi .
Järgmist mudelit - Minox B ( hilisem erim Minox BL ) - toodeti 19 aasta kestel ( 1958 - 1977 ) kokku 402 200 tükki See oli Minoxite kõige müügiedukam mudel .
Põhikonstruktsiooni poolest see Zappi loodud eelkäijast palju ei erinenud , kuid sisaldas uue talitlussõlme - autonoomselt toimiva fotoelektrilise särimõõdiku .
1969. aastal läks paralleelselt tootmisse Minox C. See kaamera , sisemuse poolest juba oluliselt teistsugune - mehhatrooniline , oli maailma esimesi elektroonse säritusautomaatikaga kaameraid .
Säriaeg võis varieeruda 10 sekundist 1 / 1000 sekundini .
Seda kaamerat toodeti ühtekokku 173 500 tükki .
Järgmised mudelid olid Minox LX ( sealhulgas kullatud , plaatinaga kaetud ja täishõbedast kerega eksklusiivvariandid ) ning viimane , 1996. aasta lõpuni valmistatud Minox EC .
1975 alustati Minoxi nime all ka nn. kompaktkaamerate ( formaat 24 × 36 mm ) tootmist .
Neist on tuntumad Minox EL , GT , GS ja ML , ent neil pole Zappi loominguga midagi ühist .
Ka plastmasskerega Minox EC-l pole Riia Minoxiga enam palju muud ühist kui nimi ja viis , kuidas kaamerat võttevalmis seada - ta tuleb lihtsalt pikemaks tõmmata .
See , nn. teleskoopkaamera põhimõte , on Walter Zappi nüüdisajani kandunud teravmeelne idee , mida aegade jooksul on kasutatud teistegi kaamerate ( näiteks Kiev-Vega ) juures .
8 × 11 mm negatiiviformaadiga ainulaadse minikaamera eri mudeleid oli 1996. aastaks , kui tehasest tulid viimased Minox-minikaamerad , toodetud üle miljoni .
Tõenäoselt on sellega üks etapp fototehnika arenguloos ka lõppenud .
Etapp , mis sai alguse Nõmmel , Valdeku tn. 29a , kus elas Walter Zapp .
URMAS LAANSOO bioloog
Ogaõuna ( Datura ) perekonda kuulub küll vähe liike , kuid sellele vaatamata on ta taksonoomiliselt ülimalt keeruline .
Seda tänu paljudele sünonüümidele ja vastukäivale kirjandusele .
Segadust lisab asjaolu , et sama ladinakeelset nimetust on kasutatud eri liikide puhul .
Ka biogeograafiliselt on perekond kurioosne : erinevate autorite järgi leidub Põhja-Ameerika lõunaosas ja ümberkaudsetel saartel 7 - 9 , Mehhikos 5 , Hiinas 1 ning laiemalt troopilises Aasias 1 liik , lisaks üks ühine Austraaliaga .
Varem peeti ogaõuna Uue Maailma perekonnaks , levikukeskusega Mehhikos .
Segadust on suurendanud inimene , kes neid taimi uutele aladele on kaasa võtnud .
Ameerika liigid ongi Vanas Maailmas laiemalt levima hakanud tõenäoliselt peale Kolumbust .
Varasemad andmed ogaõuna kohta Euroopas pole kinnitust leidnud .
Nii on Kreeka arsti Dioskoridese töös “ Materia medica ” ( 1. sajand ) ogaõunana kirjeldatud taim ilmselt hoopis karumustikas .
Inglise botaanikaprofessor Mabberley arvab ogaõuna perekonda 8 liiki , eraldades omaette 5liigilisse perekonda ( Brugmansia ) inglitrompetid .
Kui Andides kasvavad inglitrompetid on rippuvate õitega puud või põõsad , siis ogaõunad on Põhja-Ameerika lõunaosa üheaastased püstise kasvuga haruneva varrega ja püstiste õitega rohttaimed .
Suured lühirootsulised lehed , mis võivad olla nii hambulised kui terveservalised , kinnituvad varrele vahelduvalt .
Suured mitut värvi ( valgest violetseni ) õied avanevad alles õhtul ning neid tolmeldavad ööliblikad .
Kõige laiemalt on kogu maailmas levinud harilik ogaõun ( D . stramonium ) .
Teda võib leida nii Skandinaavias , Euroopas , troopilises Ida-Aafrikas , Austraalias kui Põhja-Ameerikas , välja arvatud arktilised alad .
Vaatamata oma troopilisele päritolule tunneb see liik kogu maailmas end hästi teeäärsetel , prahipaikadel , vanadel varemetel ja inimasulate läheduses .
Ogaõunad kuuluvad kõik mürgiste taimede hulka .
Nende ettevaatamatu tarvitamine võib lõppeda surmaga .
Kuigi taim ise on ebameeldiva lõhnaga , ahvatlevad huvitavad viljad lapsi siiski neid proovima .
Seepärast on targem loobuda nende kasvatamisest koduaias .
Meditsiinis on ogaõuna lehti tarvitatud bronhiaalastma ja läkaköha puhul .
Ohtlikult mürgiste alkaloidide hüotsüamiini ning skopolamiini sisalduse tõttu põhjustab üledoseerimine surma .
Seetõttu on taimede igasugune pruukimine arstiga nõu pidamata ülimalt ebasoovitav .
Taime ladinakeelne nimetus Datura tuleneb hindukeelsest nimetusest dhatura ( sanskriti keeles kutsutakse taime dhattura ) .
Inglased tunnevad harilikku ogaõuna ka nimetuse all Jimson Weed , mis on lühivorm Põhja-Ameerika Jamestown'i linnast Virginias , kus paljud kolonistid pärast selle ogaõuna lehtede söömist surid .
Mõnda liiki kutsuvad inglased aga kuraditrompetiks .
Eesti keeles tuntakse taime ka okasõuna , maruheina ja nõiarohuna .
URMAS KOKASSAAR bioloog
Paljud loomapidajad on avastanud , et mõnikord söövad nende lemmikud midagi niisugust , mis loomade menüüsse ei tohiks üldse kuuluda .
Sellist nähtust tuleb ette ka inimeste puhul , ning see ongi pika ( inglise pica ) .
Pika on seega toitumishäire , mille tulemusena inimene tahtlikult sööb mittesöödavaid asju .
Esimesed teated pikast pärinevad juba Kristuse-eelsest ajast , mil Antiik-Kreekas kirjeldati mulla söömist , tõsi - seda küll erinevate haiguste raviks .
Muutuvad ajad , inimesed ja nende kombed .
Erandiks ei ole pikagi .
Tänapäeval tuuakse tavaliselt välja kolm pika põhilist esinemisvormi .
Esiteks geofaagia .
Nagu nimetuski reedab , peaks geofaagidel ühelt poolt olema seos pinnasega ja teisest küljest õgimisega .
Ja tõsi ta on , sest selle seltskonna menüüsse kuulub savi , mulla , liiva , killustiku ja muu sarnase kraami söömine .
Teiseks - amülofaagia .
Amülofaagid eelistavad tavainimesegi mõistes üsna söödavat kraami , nimelt tärkliserikkaid asju .
Amülofaagid eelistavad toortärklist , tärgeldusaineid , jahu , tainast ja kliistrit .
Tavapärase toiduga harjunud inimesele on lapsepõlve meenutades kõige äratuntavam pika kolmas vorm - pagofaagia .
Pagofaagid armastavad süüa suurtes kogustes lund ja jääd .
Kuid eeltooduga pika sündroomi all kannatavate inimeste toidusedel siiski ei piirdu , sest kõikvõimalikke asju , mida süüa võiks , on meie ümber lõpmata palju .
Proovides neid kuidagi rühmitada , saame järgmise tingliku jaotuse .
- .
Mitmesuguste erinevate bioobjektide söömine .
On kirjeldatud juhuseid , kus pika all kannatajad toituvad loomade väljaheidetest , taimelehtedest , juustest , villast , vahast , kohvipaksust jne .
- .
Toidumenüüsse on lülitatud erinevad majapidamiskemikaalid ( seep , söögisooda , õhuvärskendajad , naftaleen , pliivärvid jne . ) .
- .
Süüakse kõikvõimalikke asju : tahma , tuhka , krohvi , tuletikke , konisid , riideid , pliiatseid , kriiti , nööri jms .
Miks pika üldse kujuneb ?
Hüpoteese on palju , tavaliselt tuuakse esile järgmised põhjused .
Esiteks - füsioloogilised vaegused .
Kõige sagedamini esineb pikat rasedatel ja sageli just raseduse teisel poolel .
Juhul kui last ootava naise toit ei sisalda õiges vahekorras mikroelemente , ongi üks võimalus pika kujunemiseks olemas .
Selle hüpoteesi poolt räägib ka fakt , et enamuse pikahaigete veres on rauda või / ja tsinki vähem kui füsioloogiline norm eeldab .
Arvatakse , et mikroelementide vaeguse korvamiseks otsibki organism abi geofaagiast .
Tegelikult saavutatakse sellega sageli hoopis vastupidine tulemus , sest näiteks savi söömisel seob viimane seedekulglast pöördumatult mitmeid mikroelemente ning nende vaegus hoopis süveneb .
Järelikult pole selge , kas pikahaigete mikroelementide vaegus on selle sündroomi eeldus või tagajärg .
Teiseks pika tekkepõhjuseks pakutakse traditsioonilisi etnokultuurilisi vääruskumusi .
Nendest põhjustest tingitud pika on eriti levinud näiteks Ameerika lõunaosariikide neegrinaiste seas .
Domineerivaks pika vormiks afro-ameeriklannade seas on amülofaagia .
Toortärklise õgimist põhjendatakse selliste jaburate uskumustega nagu : siis sünnib heledama nahaga laps , siis on sünnitus tänu tärklise libedusele kergem või siis on lapse nahk puhas ja krudisev .
Kolmas pika tekkepõhjus puudutab otseselt lapsi ja see seostub magusavajadusega .
Sageli hakkavad lapsed sööma selliseid asju , mis keele maitsmisretseptoritel annavad magusa maitse .
Kõige ohtlikum on sellel eesmärgil toksiliste pliivärvidega maiustamine .
Toitumist mittesöödavatest esemetest on inimestel seostatud sooviga esile kutsuda iiveldust ja oksendamist .
Analoogset toitehäiret kohtab lisaks inimesele ka paljudel teistel imetajatel .
Ja lõpuks - pika sündroomi seostatakse ka otseselt indiviidi vaimse tervise häiretega .
Pika võib põhjustada erinevaid tüsistusi .
Sageli on söödud esemed või ained kas väiksemas või suuremas koguses lihtsalt mürgised .
Eriti kehtib see plii suhtes , sest pliivärvide järjekindlal söömisel plii sisaldus organismis tõuseb ja lõpptulemus on pliimürgitus .
Et pika esineb sageli just rasedatel , siis võib see põhjustada ka areneva loote kahjustusi ja väärarenguid .
Pikaga kaasnevaks kolmandaks ohuks on mitmete vajalike mikroelementide defitsiit .
Ja lõppude lõpuks võivad mittesöödavad esemed otseselt vigastada seedekulglat .
Pikahaigetel on tavaliselt rikutud hambad .
Hambaemaili kahjustavad nii keemilised ained ( tugevalt happelised või aluselised ) kui ka mittesöödavate asjade närimine , mis põhjustab otseselt mehaanilisi vigastusi .
Ka seedekulgla mulgustused ja sulgused ohustavad sageli pika käes kannatavate inimeste tervist .
Omalaadseid hädasid põhjustab amülofaagia .
Seoses süljenäärmete võimsa ületalitlusega need esmalt tursuvad ja seejärel läheb paiste ka nägu .
Kui amülofaagia kestab kaua , võivad süljenäärmetesse kujuneda ka erinevad ladestised .
Ohutu ei ole ka pika ajalooliselt kõige tuntum vorm - geofaagia .
Mulla , savi või liiva söömisel ähvardab sööjat oht nakatuda mitmesuguste mullas elutsevate parasiitidega .
Lõpetuseks võib öelda , et pika ei ole ekstravagantsus , vaid tõsine toitumishäire , mis nõuab ravi !
HORISONT on Teie ette ilmunud uues kujunduses .
Suured muutused vormis ja koores ei too küll kaasa sama suuri muutusi ajakirja sisus , ometigi võib alanud aastal oodata ka neid .
Säilib enamik varasemast ajast tuttavaid rubriike , millele lisandub siiski ka mõningaid uusi .
Paradigma vaagib esseistlikult teadust , selle arengut ja arengu paradokse .
Alanud aastal kuulub Paradigma-lehekülg nimekale Tartu Ülikooli teadlasele , ökoloogiaprofessor Kalevi Kullile .
Juba mõnda aega on Mart Kuurme oma leheküljel füüsikat ja argielu ühendanud , uuest aastast hakkab keemia vaatevinklist talle sekundeerima Tallinna Pedagoogikaülikooli professor Hergi Karik .
Oma kohale jäävad ristsõna , ulmejutt ( või esseistlik artikkel ) , Mart Miinuse nuputamispähkel ja näpunäited terade leidmiseks Interneti ladestustest .
Jätkub intervjuudeseeria ja Kerge küsida , taaselustamise on läbi teinud Keelekeerud .
Ajakirja kandvaimaks osaks aga jäävad endiselt artiklid , mille teemadering ulatub psühholoogiast astrofüüsikani .
Nagu ikka , kuulub HORISONDI juurde ka pildirohke reisijutt ja teaberikkad uudisveerud .
Ajakiri hoiab silma peal kõigel uuel , mis teadusilmas juhtub ning üritab seda “ kuumalt ” ja kõmuvabalt oma lugejatele edasi anda .
Küllap on meie püsilugejad juba harjunud ka HORISONDI teemanumbritega .
1998. aastal ilmub neid kaks , esimene on pühendatud osakestefüüsikale ja teine Tšehhimaale .
Mikromaailma uurimine on tänapäevase füüsika üdi , ometigi pole emakeeles sellest valdkonnast juba üle kümne aasta laiema lugejaskonna ette midagi ilmunud ( kui mitte arvestada uusi kooliõpikuid ) .
HORISONT üritab seda tühikut täita , värske pilk mikromaailma peaks kujunema teejuhiks kirevas osakestedzhunglis ning käsiraamatuks kõigile teadushuvilistele , õppuritele ja miks mitte ka ajakirjanikele-toimetajatele-tõlkijatele .
Möödunud aastal ilmunud Ungari-teemanumber pälvis lugejate sooja vastuvõtu .
Seekord liigume Ungarist veidi põhja poole ning teeme tutvust Tšehhimaa , tema rahva ja ajalooga .
Tšehhid pole küll meie hõimuvelled , saatusekaaslased aga ikkagi .
Lähem tutvus Tšehhiaga , millest , olgem ausad , me ikka äärmiselt vähe teame , peaks esmalt hajutama ühe siinmail levinud illusiooni , et elu Euroopa südames on palju kergem ja magusam kui Euroopa serval .
Iga rahvas saab kiidelda vaid sellega , mis ta ise on loonud ja kätte võidelnud .
Hea lugeja , usume , et leiate uuenevast sajandilõpu-HORISONDIST enda jaoks ikka huvitavat ja kasulikku vaimutoitu .
Nii nagu siiani .
HARRI JÄNES meedik
Vahemere ääres , Hispaaniast Kreekani levinud toitumistavasid on kiidetud nii Euroopas kui USAs .
Eksperdid kinnitavad , et toit , milles peamine rasvaallikas on oliiviõli , vähendab südame isheemiatõvesse haigestumise ohtu ( hoiab ära vere kolesteroolisisalduse suurenemise ) , aitab vältida vererõhu kõrgenemist , suhkurtõbe ja liigset kehakaalu .
Peale selle on vihjeid , et Vahemere-äärsed toitumisharjumused võivad ka mõne vähiliigi vältimisele kaasa aidata .
Traditsiooniline Vahemere-äärne toit sisaldab iga päev teraviljasaadusi ( leiba , riisi ) , kaunvilju , kartuleid , värsket köögi- ja puuvilja , pähkleid , juustu , jogurtit ning oliiviõli .
Söögi juurde kuulub klaas veini .
Mõni kord nädalas süüakse kala , kodulinnuliha , mune , maiustusi .
Paaril korral kuus pannakse lauale nn. punane liha .
Võib ka sagedamini , kuid siis väiksemas koguses .
Rõhutatakse , et tavapärasele toitumisele peab lisanduma regulaarne kehaline liikumine .
Üldistatult võib nentida , et Vahemere-äärses köögis kasutatakse vähe küllastatud rasvu , kuid rohkesti süsivesikuid ja kiudaineid .
Kõike , mis sobib ja maitseb , valmistatakse oliiviõliga .
Südamehaigusi ja kasvajaid vältivalt toimivad antioksüdantidena tuntud E- ja C-vitamiin .
IVAR MURDMAA
Käesoleva loo autor , geoloogiadoktor Ivar Murdmaa on töötanud mitu aastakümmet Moskvas , varem N. Liidu TA Okeanoloogia Instituudis , praegu Venemaa TA Okeanoloogia Instituudis ja osa võtnud kümnetest rahvusvahelistest okeanoloogiaalastest ekspeditsioonidest maailmamerel .
Oma muljetest , ekspeditsdiooni- ja uuringutulemustest on ta kirjutanud korduvalt ka ajakirjas “ Horisont ” .
Franz Josephi maal - tuhande kilomeetri kaugusel põhjanabast
Minu reisid maailma meredel ja ookeanidel polnud seni kordagi ulatunud põhja-polaarjoone taha .
Möödunud aasta sügisel sai see lünk täidetud .
Jääkaru pildiga kaunistatud ning kapteni allkirja ja pitseriga varustatud Gramota kinnitab , et 8. septembril 1997 olin uurimislaeval “ Akadeemik Sergei Vavilov ” tõepoolest Franz Josephi maa saarestikus Tihhaja lahes .
Olime jõudnud siia , maailma kõige põhjapoolsemale maale , kust põhjanabani on vähem kui 600 meremiili ( umbes 1000 km ) .
See oli juhtunud Barentsi mere uurimiseks korraldatud teadusliku ekspeditsiooni käigus .
Nabale lähemale ei pääsenud , sest Briti kanali väinas triivisid jääväljad Põhja- Jäämerest meile vastu .
Küllap meenus kaptenile paljude oma laevadel jäässe takerdunud mineviku meresõitjate saatus , kui ta andis käsu kiiresti ankur hiivata ja jää eest lõunasse taanduda .
Teatavasti külmus 1872. aasta sügisel Novaja Zemlja looderanniku juures jäässe Austria-Ungari keisririigi polaarekspeditsiooni laev “ Tegetthof ” .
Järgmise aasta kevadel hakkas aga laeva vangis hoidev jääväli aeglaselt põhja suunas triivima ja suve lõpus tulid ootamatult nähtavale senitundmatud jääliustikega kaetud kaljusaared .
Tolleaegse Austria-Ungari keisri nime järgi ristitigi avastatud saarestik Franz Josephi maaks .
Ühel nendest saartest , Wilczeki maal , veetis ekspeditsioon veel ühe talvise polaaröö .
Ja alles 1874. aasta kevadel vabanes “ Tegetthof ” jäävangist ning pöördus kodumaale tagasi , jättes maha tüürimehe Otto Krischi ristiga tähistatud kivihaua , esimese paljudest polaaruurijate kalmuküngastest sel karmil maal .
Meie laev sõitis läbi kitsaste , kuid väga sügavate ( kuni 400 m ) väinade , mööda jääliustikega kaetud lamedatipulistest kaljusaartest , kus paljandusid tumedavärvilised kihilised settekivimid .
Laudmägede jalameid katab igilumi , mis siin kunagi ei sula ja aja jooksul jääliustikeks tiheneb .
Lumenõlvadel on näha murenenud kivimeist rusuvooge .
Et kaljud pakase toimel nii intensiivselt murenevad , seda poleks uskunud .
Binokliga merre suubuvaid jääliustikke vaadeldes märkasin , et jää oli kihiti kive ja liiva täis .
Võis näha , kuidas laevast mööda ujuvad väikesed jäämäed jämedateralist settematerjali mööda merd laiali kannavad , kus see jää sulades põhja vajub , et setete koostisosaks saada .
Nii tekivad polaaraladele omased nn. marino-glatsiaalsed setted .
Möödusime ka Flora neemest , mis sai oma nime siin korduvalt talvitanud polaaruurijailt tänu oma Franz Josephi maa kohta eriti lopsakale taimestikule .
Siin kasvavat isegi rohtu , kuna mujal on vaid samblikud ning kohati kidur sammal .
Õiget muldagi selles polaarkõrbes pole .
Arktika väravas
Põhja-Jäämeri suhtleb Atlandi ookeaniga kahe “ värava ” kaudu .
Üks on Grööni meri , kustkaudu külm Grööni hoovus kannab arktilist vett Atlandi ookeani lääneossa , põhjustades Kanada idaranniku külma kliima .
Teine värav on Barentsi meri .
Meie ekspeditsioonilaev võttis suuna suhteliselt hästi läbi uuritud Barentsi merele selleks , et saada tänapäeva okeanoloogia saavutustele vastav terviklik pilt siin toimuvatest füüsikalistest , keemilistest , bioloogilistest ja geoloogilistest protsessidest .
Eesmärgiks oli nende protsesside modelleerimise teel prognoosida praegust ja tööstuse arenguga seotud tulevast inimtegevuse kahjustavat mõju Arktika loodusele .
On ju plaanis alustada lähitulevikus nafta ja gaasi tootmist Barentsi mere põhjas avastatud hiigelmaardlatest .
Vahest veel tõsisem on vajadus uurida , millist ohtu kujutab endast Novaja Zemlja tuumakatsetuste polügoonilt lähtuvad radionukliidid .
Peale nimetatud praktiliste ülesannete ( milleks Venemaa valitsus meile õieti raha andiski ) , olid igal töörühmal oma puht-teaduslikud huvid .
Mina näiteks sõitsin koos paari geoloogist kolleegiga Barentsi merele paleookeanoloogilisi uurimistöid tegema .
Peamiselt sellest ka järgnev jutt .
Barentsi mere looduslikke tingimusi määrab soe Norra hoovus ( Golfi hoovuse kauge jätk ) , mis toob sooja ja soolasemat Atlandi vett merre piki Norra rannikut edelast .
Tänu sellele “ küttesüsteemile ” on Põhja-Euroopa ( sealhulgas ka Eesti ) kliima suhteliselt leebe ning Norra ja Koola poolsaare sadamad polaarjoone tagagi aastaringselt jäävabad .
Eks meiegi kohanud sügisel jääd alles Franz Josephi maa juures 80. laiuskraadist põhja pool .
Idast ja põhjast tuleb Atlandi vetele vastu külm ja magedam ( tänu suurtele Siberi jõgedele ) arktiline veemass .
Nende veemasside omavahelisi suhteid püüdsid mõista hüdrofüüsikud .
Meie töörühma huvitas , milliseid muutusi on meri üle elanud geoloogilises lähiminevikus , viimasel jääajal ja pärast seda .
Ajal , mil mandrijää umbes 10 000 aastat tagasi sulas , põhjustades järsu merepinna kerkimise ( kuni 100 m võrra ) , mis sai võib-olla aluseks piibliloo suure veeuputuse legendile .
Ookeanivete globaalne konveier
Meie paleookeanoloogilistel uuringutel oli veel üks kaugem tagamõte .
Lootsime leida Barentsi mere setetes paleookeanoloogiliste sündmuste jälgi , mida saaks siduda ülemaailmsete kliimamuutuste ja maailmamere üldise tsirkulatsioonisüsteemi hälvetega .
Meid , nagu paljusid paleookeanolooge ahvatlevad ookeanivete globaalse konveieri ideed .
Konveieri hüpoteesi , mis okeanoloogias viimastel aastatel palju laineid löönud , esitas 15 aastat tagasi USA geokeemik ja okeanoloog W.Broecker , et seletada süvavetes sisalduvate mikroelementide ja isotoopide mõneti kummalist käitumist .
Veel varem olid hüdroloogid veemasside liikumist uurides oletanud , et suhteliselt soolased Atlandi ookeani süvaveed valguvad aeglaselt teistesse ookeanidesse , sest muidu ei saanud soolade hulka tasakaalustada .
Konveieri hüpotees seletab neid ja mõningaid teisigi ookeani paradokse minu arvates väga elegantselt .
Igatahes võtsid paleookeanoloogid selle kasutusele veel enne , kui tänapäeva ookeani tsirkulatsiooni uurivad hüdrofüüsikud jõudsid hüpoteesi oma matemaatilistesse valemitesse ja numbrilistesse mudelitesse toppida .
Idee on lühidalt jägmine .
Norra meres Atlandi põhjaosas segunevad ülalmainitud Norra hoovuse suhteliselt soolased veed külma arktilise veega , muutuvad raskemaks ja vajuvad põhja , moodustades 2 - 3 km sügavusel nn. Põhja-Atlandi süvavee ( inglise keelest lühendatult NADW ) .
Täites Norra mere basseini , valgub NADW üle geomorfoloogilise läve Islandi ja Gröönimaa vahel Atlandi ookeani ning liigub pinnahoovuste all lõunasse , Antarktise mandrinõlvani välja .
Seal pöördub veemass , ikka 2 - 3 km sügavusel , itta , läbib India ookeani lõunaosa ning voolab ümber Austraalia Vaiksesse ookeani , kus teda geokeemiliste “ jälgede ” ( trasserite ) abil võib ära tunda .
Edasi liigub NADW , ikka veel oma tunnuseid säilitades , ehkki tublisti muutunud kujul , Vaikse ookeani põhjaossa , kus Aleuudi-Komandori saartekaare juures kerkib pinnale ning pöördub tagasi lõunasse .
Läbi Malai arhipelaagi väinade tungib veemass , nüüd juba ookeanipinnal , India ookeani , sealt ümber Aafrika Atlandi ookeani , et lõpuks Norra meres konveieri globaalset ringkäiku uuesti alustada .
Kõige põnevam on vahest see , et konveier ei kanna läbi terve maailmamere mitte üksi tohutuid veemasse , vaid ka informatsiooni mitmesugustest , muu hulgas geoloogilises mõttes üsna lühiajalistest ( aastasadade pikkustest ) klimaatilistest ning paleookeanoloogilistest sündmustest .
Vaikse ookeani põhjaosas avastati süvaveepuurimisel saadud kvaternaari setetes Atlandi ookeanis asetleidnud lühiajaliste muudatuste jälgi , mida sai tõlgendada kui konveieri kiirenemist ja aeglustumist .
Siinjuures arvatakse , et signaal sündmustest jõudis pärale palju kiiremini kui konveier oma täispöörde ära tegi ( arvestuste järgi kulub täispöördeks umbes 1500 aastat ) .
Konveieri võime paleookeanoloogilisi signaale edasi kanda teebki selle hiljuti avastatud loodusnähtuse paleookeanoloogidele eriti meelepäraseks .
Salakirja võti
Et merepõhjast saadud settetulpadest paleookeanoloogilist informatsiooni välja lugeda , peab tundma koodi , mille abil loodus selle teabe on salvestanud .
Võtmeks on tänapäeva protsessid , mida meie ekspeditsioon Barentsi meres ka igakülgselt uuris .
Ülalpool oli juba juttu jääliustike tegevusest jämedateralise settematerjali varustaja ning transportijana .
Leides avamere peeneteralises savimudas jämedat liiva ja kivitükke , tegime järelduse jääliustike olemasolust ümbritsevail randadel .
Kuna jämedateralist materjali leidus rohkem alumistes , seega vanemates kihtides , võisime oletada , et need kihid on settinud siis , kui mandrijää need siia kandis .
Jämedateralise settematerjali hulk mudas tõestab jää transporditegevuse aktiivsust .
Kive ja kruusa täis vahekihid annavad tunnistust huvitavaist nähtustest polaarmerede ajaloos ( nn. Heinrichi sündmustest ) , kui mandrijää lagunemisel äkki rohkesti jäämägesid oma kivilaadungiga merre sattus .
Sulavee juurdevool tegi mere pinnakihid varasemast magedamaks ja seega kergemaks , nii et vaatamata madalale temperatuurile pinnavesi enam alla ei vajunud .
Konveier seisatus ja signaal seisakust kandus üle terve maailmamere .
Nii igatahes seletatakse Heinrichi sündmuste märke settetulpades , mis saadud kaugel Norra merest lõuna pool .
Oletatakse , et globaalse konveieri käiku võib pidurdada ka mageda vee juurdevoolu kasv Siberi jõgedest .
Vastupidi , kui Norra hoovus toob rohkem soolast Atlandi vett Barentsi merre , peaks see jahtunult ja raskemaks muutunult soodustama konveieri tegevust .
Raske soolane ja külm põhjavesi voolab praegugi Barentsi mere läänenõlva pidi Norra merre vastassuunas voolava sooja Norra hoovuse all .
Selleks , et saada kätte setete talletatud informatsiooni veemassides toimunud muutustest , on tarvis mõõta mineviku merevee temperatuuri ja soolasust .
Paleotemperatuuri määramiseks kasutatakse ainuraksete foraminifeeride mikroskoopilisi lubikodasid .
Esiteks on foraminifeeride liigid tundlikud merevee temperatuuri suhtes ning settekihtides määratletud liigilise koosseisu võib teatud matemaatiliste tehete abil temperatuuriks ümber arvestada .
Teiseks näitab loomakesi eluajal ümbritsenud merevee temperatuuri mikrofossiilide lubikodades sisalduva hapniku isotoopide suhe , mida saab moodsa aparatuuri abil suure täpsusega määrata .
Nii saidki meie peamiseks huviobjektiks Barentsi mere setetes just foraminifeerid , mida seal kahjuks üsna napilt leidub .
Põhja lähedase veemassi soolasuse saime teada poorivees lahustunud kloori sisalduse analüüsidest .
Selle uue meetodi aluseks on oletus , et kloori ( soolasuse näitaja ) sisaldus setetesse mattunud merevees aja jooksul oluliselt ei muutu .
Poorivete kloor näitas nooremates , pärast jääaega settinud kihtides normaalset merevee soolasust , kuid mõningate variatsioonidega .
Viimaseid seletasime Norra hoovuse intensiivsuse muutustega .
Nii saimegi kätte paleookeanoloogiliste sündmuste võtme .
Poorivesi setete alumistes kihtides oli aga ootamatult palju magedam .
Siin oli tegemist mingi teise sündmusega .
Millega siis ?
Barentsi meri jääaja lõpul
Mandrijää liustike levik põhjapoolkeral oli suurim umbes 18 000 aastat tagasi , mil need Skandinaaviast kaugele lõunasse ulatusid ja katsid ka Eesti .
Mis sel ajal Barentsi mere kohal toimus , on seni täpselt teadmata .
Ühed arvavad , et ühtne jääkilp kattis kogu mandrilava koos Teravmägede , Franz Josephi maa ja Novaja Zemljaga , nii et Barentsi merd polnud olemaski .
Teised , meie kaasa arvatud , oletavad , et eraldi kilbid olid vaid madalikel ja saartel , nende vahel sügavamates nõgudes aga laius meri .
Küsimuse lahendust otsisime settetulpade alumises otsas leitud tihkest hallist savist , mida ennegi korduvalt on uuritud .
Suure kilbi pooldajad peavad seda moreeniks ( maismaa jääliustike setteks ) või hoopis vanemaks kivimiks , mille liustik on paljandanud .
Meie leidsime suuri setteproove läbi pestes , et too savi sisaldab , kuigi väga väiksel arvul , ainult soolases merevees elavaid foraminifeere ja pteropoode .
Savis leiduv poorivesi oli küll normaalsest mereveest magedam , kuid siiski nii soolane , et maismaa liustike sulaveeks seda kuidagi pidada ei saanud .
Rohked kivitükid savis olid ilmselt jääga merre kantud .
Nii et meri siiski oli olemas , ehkki jäine ja natuke magedam kui praegu .
Savi peal lebav muda oli peenekihiline , ilmselt settinud merepõhja nõgudesse mingeist pulseerivaist mudavoogudest .
Ka see sisaldas soolast merevett ja merelisi mikrofossiile .
Sooja Norra hoovuse tunnuseid neis varastes , arvatavasti liustike sulamise ( “ suure veeuputuse ” ) ajal kuhjunud setetes me ei leidnud .
Küllap oli Arktika idavärav siis veel suletud .
Golfi hoovuse soe soolane vesi ei tunginud Norra merre , vaid pöördus Islandist lõuna pool itta .
Barentsi merd kattis jääkoorik , mis suvelgi ei sulanud .
Sellistele järeldustele tulime ekspeditsiooni käigus .
Kuidas käitus neis tingimustes konveier , see selgub loodetavasti edasistel uuringutel .
Saastamise oht on tõsine
Tänapäeva setteprotsesse uurisime muu hulgas selleks , et modelleerida looduslikke ainevoogusid Barentsi meres ja inimtegevuse mõju neile voogudele .
Merd saastavad antropogeensed ained peaksid ju levima samade seaduspärasuste järgi nagu looduslikud .
Tõsine oht Barentsi mere loodusele tekkis siis , kui meie sajandi teisel poolel hakkasid siin ringi uitama Venemaa aatomiallveelaevad ning kui Novaja Zemlja saarestik muudeti tuumarelva katsetuste polügooniks .
Selles kurikuulsas paigas on aastakümnete jooksul lõhatud kümneid tuumapomme - nii õhus , vees kui maa all .
Pani isegi imestama , et me ei leidnud ka Novaja Zemlja ranna juures setteproovides kõrgendatud radioaktiivsust .
Esialgu paistab Barentsi meri puhas olevat .
Esialgu …
Juubelipidustused tuumapolügoonil
Novaja Zemlja tuumapolügooni keskuse Belushja Guba asula 100aastast juubelit kutsuti pühitsema ka meie ekspeditsoon .
Kahemõtteline ja mõneti traagiline juubel .
Belushja Guba asula rajati Novaja Zemlja lõunatippu 1897. aastal tolleaegse Arhangelski kuberneri algatusel , et luua seal alaline vene kodanikest elanikkond ning sellega kinnitada Vene impeeriumi õigusi saarestikule , kus iidsetest aegadest peale ( vist isegi 8. sajandist ) olid nii pomoorid ja neenetsid kui Lääne-Euroopa meremehed mereloomi küttinud .
Mandri rannikutundra põliselanikud neenetsid ( keda siis veel samojeedideks kutsuti ) kõlbasid selleks puhuks vene kodanikud olema küll .
Mõnikümmend neenetsi peret laaditi ( “ vabatahtlikult ” ) “ Samojedi ” - nimelisele laevale ja viidi elama seni asustamata Novaja Zemljale , kus neid koduse tundra asemel ootas ees midagi tundra ja polaarkõrbe vahepealset .
Seal ehitati neile paar-kolm puulobudikest asulat , muu hulgas mainitud Belushja Guba .
Viimases oli isegi pisike õigeusu kirik kooliga , kus Arhangelskist tulnud papp suviti lapsi ristimas ja neenetsite puuslikke põletamas käis .
Lahe kaldal seisab siiani endine kirik , kus nõukogude ajal oli saare täitevkomitee .
Seinal ripub memoriaaltahvel , millelt loen , et siin töötas aastail 1926 - 1954 Saare Nõukogu esimees , Novaja Zemlja “ peremees ” , nagu ta ennast ise nimetanud , siin sündinud ja maalikunstnikuna tuntuks saanud Tõko Võlka .
1954. aasta sai temale ja kogu Novaja Zemlja neenetsitest elanikkonnale saatuslikuks .
Nõukogude valitsus otsustas rajada Novaja Zemljale tuumakatsetuste polügooni .
Neenetsid laaditi ( jälle muidugi “ vabatahtlikult ” ) mingile juba teise nimega laevale ja transporditi mandrile .
Tõko Võlka suri 1960 Arhangelski haiglas .
Teda leinas kogu neenetsi rahvas .
Nii kustus ainulaadne 67aastane Novaja Zemlja “ tsivilisatsioon ” .
Kiriku taha paljale musta kilda klibuga kaetud künkale ehitati plokkmajadest asula ohvitseride ja polügooni töötajate perekondadele .
Polügoonil hakkasid plahvatama tuumapommid kogu inimkonna hirmuks .
28. veebruaril 1997 toimus Belushja Guba ainsal tänaval sõjaväeparaad , milles osalesid ka neenetsi kombel põdranahkadesse riietatud soldatid .
Kohalikus poes aga sai osta eesti jogurtit .
JÜRI ALLIK ( 1949 ) psühholoog , Tartu Ülikooli professor
Kõik , kel natukenegi huvi psühholoogia vastu , teavad Sigmund Freudi nime .
Kes ta siis ikkagi oli - kas 20. sajandi suur mõtleja või mees , kelle saavutused ta ise ning ta õpilased on puhunud märksa suuremaks , kui nad tegelikult olid .
Sigmund Freud ( 1856 - 1939 ) kirjutas oma 1917. aastal ilmunud töös “ Psühhoanalüüsi üks raskus ” , et teadus on andnud kolm valusat hoopi inimese eneseimetlusele .
Kopernikus andis kosmilise löögi , kui ta purustas inimese usu , et inimene asub Päikesesüsteemi keskmes .
Darwin andis bioloogilise hoobi , purustades usu , et inimene seisab teistest loomadest kõrgemal .
Ja lõpuks psühhoanalüüs , täpsemini Freud ise , andis kõige valusama psühholoogilise löögi inimese eneseimetlusele , avastades , et inimese Mina ei ole sugutungi ja teadvustamata protsesside isandaks ja käskijaks , vaid nende kahe kuulekaks orjaks .
Õpetaja ja õpilased
Freud ise ei olnud võltsilt tagasihoidlik , kui asi puutus tema teenete hindamisse .
Oma õpetajast ei jäänud maha ka tema pooldajad ja õpilased , kes 1912. aastal moodustasid salajase komitee , selleks et kaitsta Freudi õpetust pahatahtlike rünnakute vastu .
Selle salakomitee idee autorist Ernest Jones'ist sai hiljem Freudi biograaf , kelle kolmeköiteline “ Sigmund Freudi elu ja töö ” aitas paljus kaasa müüdi loomisele Freudist .
Freudi pooldajatel , kelle seas oli mitmeid literaate , õnnestus luua müüt Freudist kui 20. sajandi suurimast mõtlejast , kelle eraelu oli askeetlikult vähenõudlik ja moraalselt laitmatu .
See psühhoanalüütiline legend kujutas Freudi sangarina , kelle elu kulges lakkamatus võitluses tagurliku akadeemilise maailmaga , kes ei tahtnud tunnistada selle sajandi suurimat novaatorit .
Henri Ellenbergeri arvates samastas Freud ennast Byroni üksildase kangelasega , kes erakuna võitleb lõputute vaenlaste hordide ja looduse stiihiaga .
Müüdi ülesandeks oli kinnitada seda , et psühhoanalüüsi kesksed mõisted , nagu teadvustamatus ja infantiilne seksuaalsus , on täiesti originaalsed ja neile pole midagi kõrvale panna ei Freudi eelkäijatel ega tema kaasaegsetel .
Oma panuse legendi kujunemisse andis ka Anna Freud , kes hoolikalt tsenseeris kõiki oma isa kohta avaldatavaid materjale .
Paljusid Freudi kirju ja märkmeid hoitakse tänaseni Kongressi Raamatukogu suletud hoidlas .
Mõned neist näevad Freudi arhiivi hoidjate tahtel ilmavalgust alles kahekümne teisel sajandil .
Müüdi murendajad
Freudi müüt hakkas murenema siis , kui püüti objektiivselt hinnata psühhoteraapia tõhusust .
Katsed hinnata psühhoanalüüsi edukust näitavad , et see ravimeetod ei ole palju halvem igasuguse ravi puudumisest , kuid mitte ka palju parem .
Teooria järel tuli kord ka Freudi isiku ja tema eluloo kätte .
Sigines hulk sõltumatuid uurijaid ja ajaloolasi , kes vabana eelarvamustest võtsid käsile nii psühhoanalüüsi ajaloo kui ka Freudi biograafia segased seigad .
Selle “ revisionistide ” põlvkonna kõige silmapaistvamad esindajad on Henri Ellenberger , Paul Roazen , Jeffrey Masson , Frank Sulloway , Frank Cioffi , Peter Swales , Frederick Crews , J ohn Kerr , Max Scharnberg , Allen Esterson ja Malcolm Macmillan .
Nende tööde tulemusel hakkas tasapisi kooruma teistsugune pilt nii Freudist kui ka tema algatatud psühhoanalüütilisest liikumisest .
Freud ei paista enam nii kartmatu uurijana , kõrvalekaldumatult objektiivse mõtlejana ja eetiliselt laitmatu vaatlejana , kui seda püüdsid näidata tema esimesed biograafid .
Me teame nüüd , et Freudil olid naeruväärselt väiklased eelarvamused , et ta oli lubamatult ebadiskreetne oma patsientide ja ülekohtune oma rivaalide suhtes ning et ta ei põrganud tagasi andmete võltsimisest , kui tal oli tarvis anda oma ideedele suuremat veenvust .
Samuti saab üha rohkem selgeks , et Freud ei olnud millegi senitundmatu avastaja .
Psühhoanalüüsi kesksed mõisted - teadvustamatus , infantiilne sugutung ja psühhoteraapia - võeti kasutusele ammu enne Freudi tulekut .
Freudil aga õnnestus eelkõige retoorika ja oskusliku veenmistehnika abil anda nendele mõistetele senisest palju avaram tähendus .
Fruedi ja tema eelkäijate teadusalastest saavutustest pikemalt trükinumbris .
VAHUR MÄGI ( 1936 ) Tallinna Tehnikaülikooli humanitaar- ja sotsiaalteaduste instituudi aseprofessor
Saekojad ja kalevivabrikud
Narva kandis laiunud metsad lubasid aastasadade vältel arendada metsaäri ja metsatööstust .
Viimast soodustas võimsa kose olemasolu .
Varasemad teated Narva kose veejõu kasutamise kohta ulatuvad kaugesse minevikku .
Georgi saarel arvatakse saeveski seisnud juba 14. sajandil .
Ordumehed rajasid joale jahuveski .
Sealne veekukkumine köitis ka rootslaste pragmaatilise kuninga Gustav Adolfi meeli .
Eesti metsal oli Läänes hea minek .
Laevatäite kaupa läks teele saelaudu , palke , põletuspuid , laevaehitusmaterjale .
Ostjateks peamiselt Hollandi , Inglise , aga ka Saksa , Prantsuse , Hispaania ja Taani kaupmehed .
Isegi Portugal hankis Narvast mastipuid .
Joala mõisale kuulunud saeveski oli võimsamaid Põhja-Euroopas .
Ühtaegu tegutses seal 12 saeraami , millest igaüks neelas 10 000 palki aastas .
Nõnda kestis läinud aastasaja alguseni , mil metsarikkused hakkasid ammenduma .
Kose ümbruses ja jõesaartel paiknenud saekodadel tuli taanduda ning anda ruumi uutele ettevõtetele .
Nendeks said kalevivabrikud , mille ilmumine tähistas ühtlasi tööstusliku pöörde algust Eestis .
Seejärel rajati kose piirkonda linavabrik .
1857. aasta kevadel pandi Kreenholmi saarel nurgakivi veel ühele käitisele - puuvillamanufaktuurile .
Ajendiks jällegi kose odav veejõud .
Ehkki jõe kaldal asus juba mitu kopsakat ettevõtet , leidus vaba energiat küllalt ja suurem jagu vett voolas ikka veel jõude mere poole .
Liiati lihtsustas mere lähedus Egiptusest ja Ameerikast ostetava toorpuuvilla kohaletoimetamist .
Aluskapital 2 miljonit rubla lubas ettevõtte seadmestada selle aja parima tehnikaga .
Jõuseadmetena nähti ette 6 suurt vesiratast , millest valmis ehitati neli .
Kanalid , mida mööda vesi jõuratasteni viidi , kulgesid saare külgedel .
Ketrussaali käitas kaks 500 hj ratast , kumbki kudumissaal pandi liikuma 180hobujõulise ratta abil .
Jõgi jäeti tõkestamata .
Üksnes ajuti , väga madala vee puhul , kasutati lahtivõetavaid paise .
Mõõtmetelt keskmine
Lähem kirjeldus Kreenholmi jõuseadmete kohta pärineb 1874. aasta suvest , kui nendega käis tutvumas Peterburi Mäeinstituudi rakendus- ja mäetööstusmehaanika prof .
Ivan Time .
“ Juba ammu olin tahtnud näha Narva koske .
Mind ei tõmmanud sinna mitte rännumeestele igiomane soov imetleda uhket vaatepilti , vaid eeskätt pidasin silmas tutvumist sellele kosele rajatud hämmastavate hüdrotehniliste ehitistega .
Narva omast on ju palju maalilisemaid ja vägevamaid jugasid , ent seesuguseid hiiglaslikke jõumasinaid kui siin , ei leia kusagilt mujalt maailmas . ”
Sajatonnine metallist vesiratas töötas surukõrgusega 5,2 m ja tegi minutis neli täistiiru .
Ratta kandetarindi moodustasid kaks kodaravõrku , mõlemas tosinajagu kiirjat ja teist samapalju põigitist kodarat .
Prof .
I. Time annab rataste läbimõõduks 30 ja laiuseks 25 jalga , seega siis vastavalt 9,15 ja 7,6 meetrit , kuid kirja on pandud ka teistsuguseid arve .
Maailma suurim vesiratas seati 1843 üles ühes viltkangavabrikus Firenzes .
Selle läbimõõt moodustas 23,3 m , kuid ratas oli kitsas - 0,6 m , mistõttu suutis arendada ainult 30hobujõulist võimsust .
Võimsuselt ületamatu
Vesiratta võimsus sõltub tema mahust , niisiis vee hulgast , mille ratas ajaühikus vastu võtab , viimane omakorda ratta laiusest ja pöia kõrgusest .
Kreenholmi 500 hj ratta veekulu oli 9 m3 sekundis .
Kui reastada 19. sajandi vesirattad võimsuse järgi , näeme , et olemasolevail andmeil olid Narva kosel rakendatud vesirattad kahtlemata maailma kõige võimsamad sedalaadi seadmed .
Võimsuselt järgmine , 200 hj vesiratas töötas ühes New Yorgi metallivabrikus .
Võimsate hiigelvesirataste ehitamise kõrgaeg langeski 19. sajandi keskele .
Hiljem , seoses veeturbiiniehituse edenemisega , püstitati neid järjest harvem .
( Uute vesirataste keskmine võimsus jäi püsima 50 - 70 hj-le . )
Vesirataste asemel turbiinid
1850. aastatel hakkas hüdrotehnikas levima vesirattast märksa täiuslikum jõumasin - veeturbiin .
Varsti asendati ka Narvas palju ruumi nõudvad ja talvekülmaga ebatäpselt töötavad vesirattad turbiinidega .
1868 seati purunenud vesiratta asemele ketrussaalis töösse reaktiivtoimega Jonvali turbiin , võimsusega 1300 hj .
Selle tööratas tegi 60 pööret minutis , võttes sekundis vastu ligikaudu 17 m 3 vett .
Jonvali turbiin paistis silma heade hüdrotehniliste omadustega .
Selles rakendati esmakordselt imevtoru , mis lubas tõsta tööratta veepinnast kõrgemale , kaotamata võimsust .
See lihtsustas ratta hooldamist , mis oli eriti tähtis , arvestades põhjajää esinemist Narva kosel .
Turbiini põhiosad olid valmistatud malmivalust , juhtrattal paiknes 20 malm- , töörattal 30 teraslaba .
Vähendamaks labade jäätumise ohtu , kaeti need mennikuga .
Seade oli töökindel ja talus hästi ülekoormust .
Enam kui veerandsajandi vältel olid Kreenholmi turbiinid maailma võimsaimad hüdromasinad .
1873 näidati siinse turbiini mudelit Viini maailmanäitusel .
Vesirataste väljavahetamine Narvas jätkus .
Viimasena sai uue jõuallika vana kangrusaal .
Kõik Narva turbiinid tegi firma Maschinenfabrik Augsburg .
Vee juhtimiseks turbiinidesse tuli lisaks olemasolevatele raiuda veel üks kanal Georgi ja Joala vabriku tarvis .
Narva tööstusel oli põhjust uhkust tunda eeskujuliku jõumajanduse üle .
Ameerika mandril ei töötanud siis veel ainsatki märkimisväärse võimsusega hüdrosõlme .
Olukord muutus alles sajandi lõpukümnendil , kui 1895 anti käiku Niagara kose ülemine jõujaam , mis seadmestati kuni 3500 hj turbiinidega .
Paar aastat enne Esimest maailmasõda võeti Narvas kasutusele esimene kahepoolne sissevooluga Francise-turbiin .
Silmapiiril elekter
Kosk tagas Narvale keskse koha meie tööstuses .
Seal asus Eesti suurim käitis Kreenholmi Manufaktuur , mis oma 400 000 värtnaga kuulus maailma võimsamate tekstiiliettevõtete hulka .
Ent Narva kanda oli veel üks roll - siinne tööstus vajas hulganisti toorainet , mille tootmisse haarati eesti põllumees .
“ Postimees ” kirjutas : “ Kõige enne pöörab end meie silm Narva linna poole .
Rohkem kui pool osa linna on vabrikud .
Kõige suuremad neist on kolm : Kreenholmi poolvilla- , siis linakedramise- ja viimaks kalevivabrik .
Kõige suurem neist on esimene , aga tähtsamad on teised kaks meie maa kohta , sest sinna ostetakse meie põllumeeste käest linu ja villa lõuendiks ja kaleviks teha .
See annab meie põllumeestele ka osa teenistusest , sest suur osa terve Eesti- ja Liivimaa saagist läheb kauplemise läbi neisse vabrikutesse . ”
Hoolimata edusammudest hüdromasinaehituses , leidis veejõud tööstuses siiski tagasihoidlikku rakendamist , peamiseks komistuskiviks raskused energia viimisel töömasinateni .
Pikka aega valitses selles osas mehaaniline ülekanne , kuid see oli kallis ja kasutegur madal .
1880. aastatel saadi jagu elektrijõu edastamise tehnilistest keerdsõlmedest , ning 25 kV kõrgepingeliini avamisega Laufeni ja Maini-äärse Frankfurdi vahel algas vahelduvvoolu võidukäik .
Esmakordselt ajaloos osutus võimalikuks energiat suurte kauguste taha juhtida , mis tähendas ka uue ajastu sündi veejõumajanduses : loobuti kohmakatest hüdromehaanilistest jõujaamadest , nende asemele astusid hoopis käepärasemad hüdroelektrijaamad .
Ikka sagedamini kostis hääli , et ka Narva kosk tuleb panna elektrivoolu tootma .
JAAN TOMSON
Eelmine kord rääkisime maagilistest ruutudest üldse .
Seekord näitame mõningaid võimalusi nende koostamiseks .
Uute nippide leidmine peaks huvi pakkuma eeskätt neile , kel meeldib otsida lahendusi mitmesugustele probleemidele ( seejuures ka matemaatikaga seonduvatele ) .
Üks sobivamaid on moodulmeetod , eriti paarisarvulist järku ( nn. paarisjärku ) maagiliste ruutude ( edaspidi MR ) puhul .
Paarisjärku MR koostamine on mõneti erinev neljaga jaguva järgu , nn. neljase järgu ning kahega jaguva järgu , nn. kahese järgu puhul .
Et neljase järgu MR korral moodulmeetodi kasutamine teataval määral lihtsustub , võrreldes selle meetodi rakendamisega kahest järku MR koostamisel , siis alustame sellest .
Näitena vaatleme moodulmeetodi olemust ja rakendamist konkreetse ülesande , nimelt kaheksandat järku MR ( maagiline konstant s = 260 ) koostamiseks .
Esimene toiming .
Maagilise ruudu arvudest ( 1 … . 64 ) moodustatakse arvupaarid ja saadakse nn. kivide järjestus ( joonis 1 ) .
Nimetame neid arvupaare kivideks ( analoogia tõttu doominokividega ) .
Kõikidel kividel on arvupaari summa ühesugune , s.o. 65.
Paigutades 4 kivi otsakuti , saame summaks maagilise konstandi s = 260 , ja ühtlasi moodustub niiviisi MR rida .
Teine toiming .
Kividest moodustatakse moodulid ( kaksikkivid ) joonisel 2 näidatud viisil .
Mooduli ühe otsa ( nimetame seda elemendiks ) arvude summa on 64 ( näit .
1 + 63 või 3 + 61 jne . ) ja sama mooduli teise elemendi arvude summa on 66 ( näit .
64 + 2 või 34 + 32 jne . ) .
Ühe mooduli elementide summa on 130.
Kui mooduli parempoolse elemendi väärtus on 66 , siis nimetame seda moodulit paremorienteeritud mooduliks , ning vasemorienteeritud mooduliks siis , kui vasempoolse elemendi väärtus on 66.
Kolmas toiming .
Neljast suvaliselt võetud moodulist moodustatakse vertikaalne tulp , millega määratakse MR 2 veergu .
Joonisel 3 on tulbad ( neid on neli ) eraldatud üksteisest tugevate joontega .
Moodulite vastastikune paiknemine tulbas on suvaline ( välja arvatud diagonaalide moodulid ) ; oluline on ainult see , et tulbas oleks kaks paremorienteeritud ja kaks vasemorienteeritud moodulit .
Olgu märgitud , et vajadusel saab ühtepidi orienteeritud moodulist teisiti orienteeritud mooduli , kui selle elemendid omavahel ümber paigutada .
Tulpade vastastikune paiknemine maagilises ruudus on suvaline .
Tulpasid võib üksikult või mitmekesi koos pöörata ümber horisontaaltelje 180 ° .
Mooduleid võib vastastikku ümber paigutada kogu MR ulatuses .
Moodulis võib omavahel vahetada kivide paiknemise .
Loetletud operatsioonide käigus ei rikne mooduli esialgne struktuur , s.t. kivide ja elementide väärtused säilivad .
Peale nimetatute on veel rida operatsioone , mille teostamisel rikneb osalevate moodulite struktuur , näit .
MR ridade või veergude ümberpaigutamisel .
Pärast neid operatsioone ei saa mooduleid kogu ruudu ulatuses teisaldada .
Äsja loetletud võtted võimaldavad moodustada ääretul hulgal erinevaid MR variante .
Neljas toiming .
Määratakse MR diagonaalid , mis võib toimuda kahel viisil : 1.
Moodustatakse ja paigaldatakse ruudu tulbad ning seejärel asendatakse vajadusel osa diagonaali mooduleid diagonaaliväliste moodulitega - selleks , et saavutada diagonaali nõutavat väärtust .
Samal otstarbel võib tulbasiseselt kivisid ümber paigutada .
Seejuures rikneb osalevate moodulite esialgne struktuur ja neid ei saa enam suvaliselt ümber tõsta teistesse tulpadesse .
Riknenud struktuuriga mooduli teisaldamine mõnda teise tulpa on võimalik , kui vahetatakse omavahel kaks ühtemoodi rikutud moodulit ( vastavad elemendid on neil võrdväärsed ) , näit . võib vahetada omavahel esimese tulba kividepaari ( rikutud moodul ) ja neljanda tulba kividepaari .
Kui vahetusse läheb diagonaalil paiknev moodul või kivi , siis tuleb see diagonaal uuesti määrata .
Eelnevast saab järeldada , et kivide ja rikutud moodulite ümberpaigutamisega on võimalik koostada suurel hulgal uusi erinevaid maagilisi ruute .
Teisel viisil alustatakse maagilise ruudu koostamist diagonaalide määramisest ( mitte vertikaalsete tulpade moodustamisest ) , s.t. esimeses järjekorras paigutatakse kohale diagonaalidega seonduvad moodulid ja seejärel ülejäänud moodulid .
Selle menetluse kohaselt moodustatakse diagonaal arvude jadast ( ka jadadest ) ; see on diagonaali nn. jadakomplekteerimine .
Jada on kõige otstarbekam moodustada arvudest , mis paiknevad kivide järjestuse lõpu-osas .
Sel juhul kujuneb jada summa erinevus nõutavast väärtusest ( maagilise konstandi väärtus ) väikeseks ja seda saab hõlpsalt kompenseerida .
Jada summa leitakse üldtuntud aritmeetilise progressiooni summa valemi abil :
kus a 1 on jada esimene liige ja a n - viimane liige ning n - jada liikmete arv .
Joonisel 4 näidatud kaheksandat järku MR diagonaalid ( tugevalt trükitud arvud ) on määratud jadakomplekteerimise menetluse järgi .
Selle ruudu esimese diagonaali võib komplekteerida joonisel 1 esitatud järjestuse kaheksat viimast kivi kasutades nii , et moodustub arvude jada 33 + 34 + … + 40.
Sellel juhtumil diagonaali väärtus ( 292 ) on nõutavast väärtusest ( 260 ) suurem 32 võrra ja see tuleb kompenseerida .
Üks lihtsamaid võimalusi selleks on - asendada diagonaali esimene moodul mooduliga
Teine diagonaal on komplekteeritud kahesT jadast : 21 + … + 24 ja 45 + … + 48 ; nende summa on 276 , mille erinevus nõutavast on 16.
Kompenseerimiseks võib asendada diagonaali esimese mooduli mooduliga .
Arusaadavalt võib diagonaali nõutava väärtuse saavutamiseks asendada ka diagonaali teisi mooduleid teiste sobivate diagonaaliväliste moodulitega .
Diagonaali ladusama komplekteerimise huvides võib diagonaali teatava mooduli kivi või elemendi asendada kiviga või elemendiga mõnest teisest moodulist .
Seejuures tuleb tagada , et see “ teine moodul ” ( rikutud moodul ) satuks hiljem ruudu koostamisel ülalmainitud “ teatava mooduli ” asukoha tulba koosseisu .
Ja veel : diagonaalide komplekteerimine ei pea toimuma kaugeltki ainult joonisel 4 näidatud moodulite baasil .
Eelnevast saab teha olulise järelduse .
Kui MR koostamiseks kasutatakse moodulmeetodit , siis on ruut sisuliselt juba komplekteeritud , kui on komplekteeritud tema diagonaalid .
Kasutades diagonaalide jada komplekteerimist , võib MR lahendada nii , et ruudu koosseisu kuuluvaid arve ruutu ei kantagi .
Näiteks , olgu vaja moodustada 20 x 20 MR ( koosneb arvudest 1 … 400 ja maagiline konstant s = 4010 ) .
Ühe diagonaali võib komplekteerida jadana 201 + 202 + … + 220 ja teise diagonaali jadana 221 + 222 + … + 240 ( kõik need arvud on kivide järjestuse lõpuosast ) .
Esimese jada summa on 4210 , s.o. 200 võrra suurem nõutavast .
Selle kompenseerimiseks võib asendada diagonaali esimese mooduli mooduliga .
Teise jada summa on 4610 , mis on 600 võrra suurem nõutavast .
Kompenseerimine võib toimuda kahe esimese mooduli asendamisega , kasutades eelnevaga analoogilist võtet .
Ja ongi diagonaalid komplekteeritud ning ühtlasi on sisuliselt komplekteeritud MR tervikuna .
Järgnevalt tuleb diagonaale määravate arvude ümber komplekteerida vastavad moodulid ja seejärel moodustada ülejäänud moodulid .
Viimatimainitud moodulid võib teatavasti paigutada MR vabadele kohtadele täiesti suvaliselt , tuleb ainult jälgida , et tulbas oleks võrdne arv vastasoreinteeritud mooduleid .
See on rutiinne ( ajuvaba ) tegevus , kus moodustatavate moodulite üle kivide järjestuse ( 8x8 MR jaoks on joonisel 1 ) kaudu kontrolli teostades paigutatakse need moodulid MR suvalistele kohtadele .
Viies toiming .
Nimetame horisontaaltulbaks MRI kaht kõrvuti asetsevat rida , näit . esimese horisontaaltulba moodustavad 1. ja 2. rida ; teise horisontaaltulba - 3. ja 4. rida jne .
Horisontaaltulbas võib teha elementide ümberpaigutusi , asendades omavahel moodulite sama väärtusega elemente , näit . esimese horisontaaltulba elemendi võib asendada elementidega ; või .
( Joonis 3 )
Arusaadavalt kaasneb operatsiooniga seonduvate moodulite riknemine ja neid ei saa enam kogu ruudu ulatuses suvaliselt ümber paigutada kolmanda toimingu reeglite järgi .
Viienda toimingu tulemusena lisandub suur hulk MRI uusi variante .
Kuues toiming .
Olgu vaja paigutada mõne horisontaaltulba teatava mooduli vasem- või paremelementi mingi teise horisontaaltulba soovitavasse moodulisse .
Siis tuleb see “ teatav moodul ” oma asukoha vertikaaltulbas ümber paigutada nii , et ta satuks soovitava mooduli asukoha horisontaaltulba koosseisu .
Edasi tuleb talitada viienda toimingu kohaselt .
See võimaldab saada veel suure hulga MRI uusi variante .
Moodulmeetodi ülalkäsitletud toiminguid saab edukalt rakendada kõigi neljase järguga MRi koostamiseks .
REIN VESKIMÄE ( 1936 ) “ Horisondi ” reaalteaduste toimetaja 1967. aastast .
Augustiöödel laotub üle Eestimaa metsade , niitude ning põldude sinkjasmust taevas , millest teravam silm võib üles leida paar-kolm tuhat tähte .
Ning üle lugeda veel langevad tähed - meteoorid , mida augusti algul aina sajab ja sajab …
Seejuures soovida , soovida unelmate täitumist .
See on tavaline igal aastal korduv perseiidide tähesadu .
Aga ometi ebaharilik , lummav vaatepilt .
Ja kujutage nüüd ette , et ühel niisugusel soovide täitumise ööl musitseerib sihvakate männitüvedega palistatud taluõuel oma sünnipäeva südaööl äsja kingitud klaveril 14aastaseks saanud poiss .
Kõlab muusika , mille esmaettekandel puudub peale oma pere laiem kuulajaskond .
Aga siiski - kuulajaiks on noorukist helisid välja meelitanud tähed , teiste seas Kassiopeia tähtkuju .
Tema auks sünnib esimene pala hilisemast tsüklist “ Tähistaevas ” .
Oma inspiratsioonihoo valab tundmatu helilooja sealsamas ühe hingetõmbega ka nootidesse .
Muusikaline terviklik “ Tähistaevas ” kui niisugune , on tol ööl vaid unistus , kui sedagi .
Ent usu või ära usu - tollase Tallinna Muusikakeskkooli õpilase Urmas Sisaski see soov on poolenisti juba praegu täitunud !
Ja mitte ainult unistades , vaid tegeliku tähistaevaga koostööd tehes .
Eelmise aasta augustis , 23 aastat pärast Vääna männimetsade rüpes sündinud öömuusikat , korraldas ta astronoomidele ja kõikidele huvilistele perseiidide vaatlusi Jänedal .
Seal asub helilooja Urmas Sisaski tähetorn .
Teistest omataolistest eristab teda kirjapildis kaks sõna - muusika ja planetaarium : niisiis Jäneda muusikatähetorn-planetaarium , mis ainulaadne kogu maailmas .
Teleskoop ja klaver
12aastane Urmas elas koolipäevil mõnda aega abiturientidega ühes ühiselamutoas .
Arvatavasti õnneks , sest nagu jutust selgub , hakanud ta suuremate äraolekul nende kappides sobrama , küüned lausa kihelenud .
See temp määras paljuski tema käekäigu , sest kättesattunud astronoomiaõpik mõjus nagu narkootikumisüst verre .
Peagi ehitas ta oma kodus Väänas esimese teleskoobi : toruks sai tapeedirull , prilliklaasidest ja uhiuue “ Smena ” objektiivist valmistas objektiivi ja okulaari .
Laudadest ehitas aga kahe meetri kõrguse vaatetorni , kuhu oma paberteleskoobi vaatlusteks valmis seadis .
Hiljem õnnestus hankida naabruses asuvast raketibaasist pikema toru ja valmistada 4meetrise fookuskaugusega teleskoobi .
Esimene vaatlus sellega läks veidi aia taha - objektiivi ei sattunud mitte 2 kilomeetri kaugusel asuva talumaja harja kohal rippuva Skorpioni tähtkuju täht , vaid oma kambris lahtiriietuv naisterahvas .
Nii et esimene rõõm sellestki objektist läbi teleskoobi …
Veel varem , kui taevast , oli Urmas Sisask sisse võetud muusikast .
Aarne Oidi ja Uno Naissoo laulud olid 10aastase poisi meelispalad .
Vääna jahilossi pidudel , kus palju rahvast käis , oli vaja abiks olla ka muusika tegemisel .
Ema akordion oli liiga suur , et see rinnale võtta .
Seepärast pani ta pilli põlvedele , tõmbas jalgadega lõõtsale tuule sisse ja mängis seda nagu klaverit , oma kuulmise järgi .
“ Keila-Joa raketibaasis käisin tšastuškasid mängimas .
Vene sõdurid aitasid meil kodus selle eest heina teha ja sauna ehitada .
Niisuguse vahetuskaubana läksid minu etteasted täie ette .
Ent muusikakeskkooli kolmandasse klassi minnes ei osanud ma veel päris klaverit mängida ega tundnud nootegi .
Ometi läks kõik kuidagi iseenesest .
V klassis üritasin juba Tšaikovski esimest klaverikontserti mängida .
Selle õnnestumise nimel sai harjutatud päevi ja öid , ” meenutab kaugeid aegu ta ise , nagu oleks kõik alles eile alanud .
Tallinna Muusikakeskkoolist Kivimäel viis suusarada sageli ka Hiiu tähetorni , kus astronoom Peep Kalv teda ja teisi temaealisi lahkelt vastu võttis .
Mõnikord tassis oma paberteleskoobi koolimaja katuselegi , sest Kivimäe ööd olid pimedamad kui Hiiul , kuhu Mustamäe valgus sisse kumab .
“ Mind peeti seetõttu natuke hulluks küll .
Kuid vahel käisid noored kenad tüdrukudki katusel tähtede poole õhkamas .
Sel ajal ei olnud säärane tegevus eriti populaarne ja kui kuuldi , et kirjutan veel tähemuusikat , siis peeti mind eriti imelikuks . ”
Ent sellest ta ei hoolinud .
Kui tavaliselt piirduvad taevavaatlused Suure Vankriga , siis Urmas tegi endale tähtkujud selgeks ühe ööga .
Algul , kui nende ametlikest nimedest veel suurt ei teadnud , kippus ise fantaseerima ja klapitas tähed kokku omamoodi , pannes neile enamikus lindude ja loomade nimed .
Ühe neist ristis Sõjaväeks , mille keskel asub seniajani Kindrali-nimeline täht .
Kui aga 1970. aastate alguse “ Horisontides ” avaldati tähtkujude kaardid , ning Urmas nende järgi taevast uurima hakkas , ununesid omakonstrueeritud tähtkujud sootuks .
Siis selgus ka , et Sõjavägi oli ühe mütsi alla koondanud Karjase ja Põhjakrooni .
“ Peagi sain aru , et tähtkujud muudavad öö jooksul oma asendit , et näiteks Karjane tõuseb püsti asendis , loojub aga selili .
Täpselt nii nagu kõik karjapoisid tegelikus elus , ” muheleb Urmas .
Tollest ajast on järele jäänud veel hulk vihikuid , mida andis välja tema enda kirjastus “ Metsavahe ” .
Nendes avaldatud märkmeid looduse ja loetu kohta , vaatlusandmeid päikese- ja kuuvarjutustest , tähtedest , planeetidest ja muust võib praegugi sirvida .
Kahe tee vahel
Muusika ja taevas - need paelusid jäägitult .
Annet , huvi ja kiindumust näis jätkuvat mõlema jaoks .
Ent kas suudab üks nooruk mõlemaga tegeleda ?
Niisugused mõtted olid ilmselt läbinud juba mitmeid kordi Urmase kasuisa pead , kui ta väikemeest tema kooliteel pühapäeva õhtuti Väänast Tallinna poole bussipeatusse saatis .
“ Kord , kui me koos kooliteed tallasime , seisatas ta , öeldes mulle mõtlikul moel , et kui sa tahad tegeleda astronoomiaga , siis tuleks ikka valida reaalkallakuga kool .
Muusikakoolis käies ei tohiks taeva ja tähtede peale suurt aega kulutada .
Äkki jäi ta ühel teelahkmel seisma , vaatas kahele poole ja ütles : “ Sinu eesmärk on jõuda praegu bussipeatusse .
Selleks on siin kaks teed .
Kruusatee on muusikatee , okastega kaetud sammaldunud metsarada tähistagu tähtede poole minekut .
Mõtle hästi , millist teed pidi sa lähed ! ” tegi kasuisa karmi otsuse . ”
Urmase olukord meenutas õudusunenägu .
Mida teha , kui tähed lausa tirivad enda poole ja muusikast ammugi loobuda ei suuda .
Otsus oli ootamatu .
Ta tormas sihtpunkti poole kahe tee vahelt .
See oli raske minek .
Sügiseses pimeduses komistas juba esimesele ettejuhtuvale kivile nina katki , koperdas porilompides , puude oksad tirisid riided narmendama , takjad kriimustasid käsi ja nägu .
Aga bussipeatusse viis valitud rada ometi .
Papsilgi ei jäänud muud üle , kui isepäise poisi teguviis heaks kiita .
See oli hea märk .
Urmas Sisaski muusika- ja tähearmastusest saab pikemalt lugeda trükinumbrist järgmiste alapealkirjade all : .
Jäi muusika , jäid tähed
Universumi klaviatuur
Mikromaailma muusika
Urmas Sisask ja Jäneda
HERGI KARIK ( 1929 ) on Tallinna Pedagoogikaülikooli keemiaprofessor
Möödunud aastakümnetel olid kahjutule ohvrid tingitud peamiselt vingumürgitusest või siis ei suudetud põlevast ruumist kiiresti välja pääseda .
Nüüdisajal on peamiseks hukkumispõhjuseks tehismaterjalide põlemisel tekkivad mürgised lõhustumissaadused .
Neist võib ruumis viibija juba kahjutule tekkimise algstaadiumis saada väga raske mürgistuse või kaotada teadvuse .
Enamik tehismaterjalidest ja polümeerid , millega on kaetud ruumide seinad , põrand ja lagi , aga samuti mööbli viimistlusmaterjalid , lakid ja värvid , vaipkate , kardina- ning rõivamaterjalid süttivad kokkupuutes tulega .
Tuleohtu kogeti juba esimese tehissiidi puhul .
1880. aastail valmistas Prantsuse keemik Hilaire de Chardonnet nitrotselluloosi , eetri ja alkoholi segust naturaalsiidi meenutava esimese tehiskiu , mis oli aga tuleohtlik , ning ohvridki ei jäänud tulemata .
Ballimiljöös süttis härrasmehe sigari väikesest sädemest daami õhtukleit , mis muutus sekundi vältel leegitsevaks tõrvikuks ja mida ei jõutudki kustutada .
Nüüdisajal nii kergesti süttivaid materjale ei kasutata , kuid enamik tekstiilidest põlevad ning eraldavad mürgiseid põlemissaadusi .
Tehismaterjalide põlemisel tekib lisaks vingugaasile ( süsinikoksiid ) veelgi mürgisemaid ühendeid .
Lämmastikuühendeid sisaldavate tehismaterjalide , näiteks nailon- , kapron , melamiin- või uretaanesemete põlemisel on üheks reaktsioonisaaduseks vesiniktsüaniid , mille vesilahus on sinihappe nime all tuntud juba ammu tugeva mürkainena .
Põlemisel tekib vesiniktsüaniidi seda rohkem , mida kõrgem on temperatuur .
Kummi põlemisel eraldub mürgine vääveldioksiid ja kantserogeensed süsivesinikud .
Väga ohtlikud on kloori sisaldavate plastide ja polümeeride - polüvinüülkloriidi , vinüülplasti , PVC-kiu , plastikaadi , tehisnaha jmt . põlemissaadused .
Nii võivad tekkida dioksiinid , mis on seni tuntud ühenditest kõige mürgisemad .
Lisaks moodustub veel sõjagaasina tuntud fosgeeni .
Tehisnaha ja polüvinüülkloriidtoodete põlemisel ja kuumutamisel eraldub õhku mürgist vinüülkloriidi , mis põhjustab vähkkasvajaid ja väärarendeid .
Öeldust järeldub , et kloori sisaldavaid tehismaterjale ning neist valmistatud esemeid ei tohi põletada .
Põlemis- ja lõhustumisaadused on õhust raskemad ja “ voolavad ” ahjusuust kergesti välja ning põhjustavad ruumis viibijaile raske mürgistuse .
Kui soovite teada saada , kas materjal sisaldab klooriühendeid , võite teha lihtsa katse .
Selleks on vaja vasktraati ( läbimõõduga soovitavalt alla ühe millimeetri ) , põletit ja uuritava tehismaterjali proove ( vaibatükki , kilet , plastikaati vms . ) .
Katsetamiseks on soovitav kasutada piiritus- või gaasipõletit , selle puudumisel gaasipliiti , mille leek reguleerige võimalikult väikeseks .
Katse õnnestub ka kõrgemat temperatuuri andva küünla leegis .
Küünla kasutamisel katses kattub vasktraat harilikult tahmaga .
Et seda ei juhtuks , tuleb traati eelnevalt puhastada liivapaberiga .
Leegis tuleks kuumutada vasktraati kuni hõõgumiseni ja asetada see siis kiiresti vastu uuritava materjali pinda ning lasta seal jahtuda .
Kuumast traadist jääb pinnale väike märk .
Järgnevalt viige vasktraat uuesti leeki .
Kui leek värvub intensiivselt roheliseks või rohekassiniseks , osutab see uuritavas materjalis klooriühendite olemasolule .
Kuuma vasktraadi ja materjali vahel oli toimunud keemiline reaktsioon ja moodustunud vaskdikloorid .
Viimase koostisse kuuluvad vaskioonid värvivadki leegi roheliseks .
MART KUURME Tallinna Reaalkooli direktor , füüsikaõpetaja .
Pedagoogikamagister .
Udujutt , mis selle lehekülje peale mahutatud on , on üks iseäralik jutt .
Tegelikult on neid kaks .
Üks on sedasorti jutt , mida puhudes tuleb huuled hästi ette sirutada , nii et õhk ühe jutiga välja pääseks .
Selliseid udujutte tõmbab loodus suvehommikutel enne päikesetõusu .
Mõned neist juttidest on ka pildi peale jäänud .
Teine jutt on natuke jutu moodi .
Aga ikkagi pole see tavaline lugu .
Tähelepanelik ilmateadete kuulaja on kindlasti märganud , et neid kannavad ette väga tõsised inimesed ja seetõttu ei mahu need udujuttude alla .
Üht-teist on aga nendeski kahtlusi või vähemalt küsimusi tekitavat .
Võtame näiteks avaldused õhurõhu kohta .
Kuulake , mis ühikutes seda teadustatakse .
Millimeetrites .
Traadi jämedus ja õhurõhk mõlemad millimeetrites !
Kui nii võib , siis miks mitte ka kooliaasta pikkust edaspidi millimeetrites mõõta .
Vähemalt vaidluste vaibumist õppeaasta pikkuse üle võiks sel juhul ennustada .
Sest erinevalt 175 päevale 10 juurdepanekust vaevalt keegi 175 mm-le 10 mm lisamisest kära tegema hakkab .
Nali naljaks , aga paistab , et õhurõhu suurusest rahvale teavitamine on üldse üks kõva pähkel .
Mõni aasta tagasi kostus üle kogu Eestimaa , et õhurõhk on 1013 hektopaskalit , ja tõuseb veelgi !
Teeme katse selles asjas selgus luua .
Õhk teatavasti rõhub igale asjale ja seda sugugi mitte väikese jõuga .
Inimsele , kes teatavasti elab sügava õhuookeani põhjas , avaldab õhk sama suurt jõudu kui raske sõjamasin .
Keskmisele eestlasele mõjub õhk sama suure jõuga nagu 15tonnine veok .
Kujutage nüüd ette , mis saaks Eesti rahvast , kui me seest tühjad oleksime .
Hea on ka see , et Eestis kehtib Pascali seadus .
Riigikogu vaevalt seda kunagi ratifitseerib , aga kuna tegemist on loodusseadusega , kehtib see niigi .
See seadus ütleb nimelt , et vedelikud ja gaasid suruvad igas suunas ühesuguse tugevusega - olgu siis ülalt alla , alt üles , vasakult paremale või tagant ette .
Kes seda ei usu , tehku läbi üks lihtne katse .
Selleks läheb vaja vaid paberilehte , sileda servaga joogiklaasi ja kraanikaussi .
Laske klaas ääreni vett täis , pange paberileht kaaneks ja keerake kraanikausi kohal kummuli .
Osava katsetaja käes võiks veenõu olla kas või 10 meetri kõrgune ja vesi ei voolaks ikka välja , kui vaid nõu seinad vastu peavad .
Sest õhk suudab ka sellise veesamba rõhu tasakaalustada .
Võikski öelda , et hea ilma korral on õhurõhk kümme veemeetrit , mis tähendab , et õhurõhk on võrdne 10 meetri kõrguse veesamba rõhuga .
Miks seda ei tehta ?
Sest me oleme eurooplased .
Aga eurooplased mõõdavad rõhku paskalites või siis elavhõbedasamba millimeetrites .
Normaalne õhurõhk on 760 mm Hg ( loe : millimeetrit elavhõbedasammast ) .
See tähendab , et õhk avaldab sama suurt rõhku kui 760 mm kõrgune elavhõbedasammas .
Ilmateadetest saab teada ka õhuniiskuse .
See on meie kandis tavaliselt 60 - 100 protsenti .
100 protsenti on eesti keeles sada sajandikku ehk üks terve .
Mõned head inimesed ei julge sellise ilmateate puhul üldse uksest välja minna , kartes , et õhk on üleni vett täis .
Tegelikult tähendab 100% õhuniiskust seda , et siis esineb udu .
Udu aga tekib juhul , kui õhus on niipalju veeauru , et see ei mahu enam auruna õhku ära .
Miks siis järsku ei mahu ?
Vaadake - kui õhk on soe , siis sagivad kõik õhus olevad osakesed nii kiiresti , et nende vahel mõjuvad tõmbejõud ei suuda neid lähestikku koos hoida .
See tähendab , et ained on gaasilises olekus , vesi esineb veeauruna .
Katsuge näiteks rabelevat sulidekampa “ Suzuki Vitarasse ” toppida .
Väsinud meestega on hoopis lihtsam .
õhuga on sama lugu - temperatuuri langedes osakeste sagimise kiirus väheneb , nad “ väsivad ” .
Aeglaselt liikujad viibivad üksteise läheduses kauem ja nendevahelised looduslikud tõmbejõud suudavad nad üksteisele veelgi lähemale tõmmata .
õhus leiduvad molekulid koonduvad väikesteks piisakesteks , mis moodustavadki udu .
Naganos olid näiteks suusarajad nullilähedase temperatuuriga veel päris kuivad .
Põhjus : õhk oli seal nii kuiv , et vesi auras kiiresti ära .
Libisemisele see kasuks ei tulnud , sest tahkete pindade vaheline hõõrdejõud on tunduvalt suurem kui tahke ja vedela aine vahel .
See-eest aga ei olnud sõitmisel nähtavust piiravat udu .
JAAK LÕHMUS Tartu Ülikooli Füüsika Insituudi vanemteadur .
Füüsika-matemaatikadoktor .
Mis puutub terminisse “ elementaarosakesed ” , siis peegeldab selle esimene pool meie teadmisi nende kohta .
Enrico Fermi
Elementaarosake on midagi nii lihtsat , et keegi ei tea sellest midagi .
Robert Oppenheimer
Meie intuitiivse ettekujutuse järgi peaks elementaarosake olema midagi sellist , millel pole sisemist struktuuri ja mida ei saa ka järelikult osadeks purustada .
Ja nendest peaksid koosnema kõik teised , “ mitteelementaarsed ” osakesed .
Kuidas niisugust osakest täpsemalt määratleda ?
Tavaelus mõistetakse osakese all mingit väikest ainetükikest ( väga hästi kõlavad võrukeelsed terminid “ tillopalokõnõ ” või “ tsibiputtin ” ) - see võiks olla kas liivatera , haavel , kuulike , hernes vms .
Me võime nende osakeste küljest tükikese ära napsata või maha viilida , osakeste aineline iseloom sellest ei muutu .
Küll aga on nad individuaalselt erinevad ja kordumatud .
Ka kaks telliskivi tunduvad esmapilgul täpselt ühesugused , kuid lähemal vaatlusel selgub , et alati on olemas mingid väiksed erinevused ( kriimud , mõrad jms . ) .
See on makrokehade omapära .
Mikromaailma osakesed on selles suhtes hoopis teistsugused , nende vahel pole selliseid individuaalseid erinevusi pisiasjades - et mõnel elektronil oleks mingi kriim peal , teisel jälle telg veidi kõver ( punktosakese korral ei kujutagi seda hästi ette ! ) .
Kvantmehaanika seisukohalt on üht ja sama sorti osakesed oma sisemiste omaduste poolest absoluutselt eristamatud .
Võiks arvata , et elementaarosakesega käib kaasas mingi täiuslik iseparandav kood , mis hoiab “ sordipuhtust ” .
Osakeste karakteristikud
Mikroosakeste maailm on suurte kiiruste ja kvantnähtuste maailm , kus kehtivad relativistliku mehaanika ( erirelatiivsusteooria ) ja kvantmehaanika seadused ja põhitõed , nagu näiteks osakeste laineline iseloom .
Elementaarosakese üldisest määratlusest lähtudes jätame kohe kõrvale niisugused omadused nagu kuju ja suurus .
Tähtsaimad relativistlikku osakest määratlevad karakteristikud on seisumass ( ei olene taustsüsteemist ) , elektrilaeng , sisemine omapöörlemishulk ehk spinn ( ingl . k . spin - pöörlema ) ja paarsus .
Nüüd võime öelda : elementaar- ehk fundamentaalosake on relativistlik kvantosake , mille karakteristikuteks ( osakest määratlevateks omadusteks ) on seisumass , spinn , paarsus , eluiga ja laengutüüpi kvantarvud : elektrilaeng , barüonarv , veidrus , sarm , ilu , tõde ( viimaseid nelja nimetatakse ka lõhnadeks ) ; leptonarv ( ud ) ( e-lepton- , müüon- ja tauonarv ) ning kvarkide värvid ; lisaks sellele veel lagunemisprotsessid ( koos nende suhteliste ehk osatõenäosustega ) .
Tavaettekujutuste ergutamiseks võiks öelda , et seisumass oleks vastus küsimusele “ Kui raske ? ” .
Spinn ja paarsus on omadused , mis on järele jäänud osakese kujust ( punkti “ kuju ” ! ) .
Laengutüüpi kvantarvude kohta võiksime küsida “ Kuidas lõhnab ? ” , kvarkide , gluuonite ja hadronite korral aga veel “ Mis värvi ? ”
( Ja jumala pärast - need pole siiski lõhnad ja värvid tavalises mõttes , ninaga neid juba ei nuusuta ja silmaga ei kae ! )
Fundamentaalosakesed - maailmahoone kivid ja mört
Tuleb välja , et elementaarosakesed pole midagi muud kui punktid , mis kannavad teatavaid arve , osakeste karakteristikuid .
Selline ettekujutus tundub olevat küllaltki formaalne .
Ainestruktuuride füüsikale on iseloomulik , et järjest sügavamale minnes muutuvad meie piltlikud ettekujutused järjest skemaatilisemateks , kenad pontsud omandavad luukere ilme ja lõpuks jäävad järele mingid kriipsujukud .
Tekib loomulik küsimus - kuidas on siis meie rikkalik ainevormide maailm nendest punktidest kokku pandud ?
Tegelik ettekujutus osakestest on siiski tunduvalt keerulisem .
Osake kui niisugune tunneb teatud mõjutusi teiste osakeste poolt ja avaldab ka ise nendele mõju , s.t. osakesed vastastikmõjustuvad omavahel .
Võib isegi öelda , et osakesed kui sellised ongi välja kujunenud omavahelistes vastastikmõjudes .
Kui nüüd ette kujutada , et mingid elementaarosakesed on aine ehituskivid , siis jõudusid , mis neid ainestruktuurides koos hoiavad , võib ette kujutada mördina .
Kivid ja mört .
Tuleb välja , et ka mört koosneb osakestest - vastastikmõjude vahendajatest ehk jõudude kandjatest .
Ja needki on elementaarsed , struktuuritud - “ punktikujulised ” .
Nimetus elementaarosake võeti kasutusele 1930. aastatel , tähistamaks osakesi , millest sai maailma üles ehitada .
Ja nendeks olid elektron , prooton , neutron ja footon , puudu jäi ( d ) tuumajõudude ülekandja ( d ) .
Kuna hiljem on seda nimetust kasutatud ( ja kasutatakse ka praegu ) osakeste jaoks , mis ilmselt pole enam elementaarsed ( hadronid ! ) , siis on mateeria n.ö. tõelisi ehituskive ja “ mörti ” hakatud nimetama fundamentaalosakesteks .
Mõnikord tehakse ka vahet .
Ehituskive - kvarke ja leptoneid - nimetatakse fundamentaalfermionideks .
Mördi osakesi - vastastikmõjude ( jõudude ) ülekandjaid - aga vahebosoniteks .
Tänapäeva arusaamad aine ehituse alalt on praeguseks summeeritud osakestefüüsika Standardmudelisse , mille kohaselt kogu nähtav materiaalne maailm , Universum , on üles ehitatud fundamentaalfermionidest , kvarkidest ja leptonitest , kolme jõu - ( 1 ) tugeva kvarkidevahelise jõu , ( 2 ) nõrka ja elektromagnetilist jõudu ühendava elektronõrga jõu ja ( 3 ) gravitatsiooni vahendusel .
Neid jõudusid ( ehk vastastikmõjusid ehk interaktsioone ) kannavad üle vastavad vahebosonid : ( 1 ) gluuonid , ( 2 ) footon ja nõrga mõju vahebosonid ning ( 3 ) praegu veel hüpoteetiline graviton .
Osake väljade kvantteoorias
Osakestefüüsika eksperiment näitab osakestevaheliste jõudude huvitavat ja rikkalikku ilmingut väga mitmesuguste muundumisprotsesside näol , kus ühed osakesed kaovad ja teised tekivad , muidugi kooskõlas kindlate jäävusseadustega .
Meie kriipsujukudel , õigemini karakteristikutega ehitud punktidel , näib eluvaim sees olevat .
Osakese määratlusest relativistliku kvantosakesena jääb väheseks nende protsesside mõistmiseks , sest tavaline kvantmehaanika ei kirjelda osakeste teket ja kadu , selleks tuleb kvantosakese lainelist iseloomu üldistada osakesele vastavaks väljaks ja käsitleda osakest kui selle välja kvanti .
Väli tähendab seda , et igas ruumipunktis on antud suurus , mis võib ajas muutuda .
Kvantvälja korral on igas punktis võnkesüsteem , mis oma seisundit muutes kas kiirgab või neelab välja kvante , väljale vastavaid osakesi .
Kui väli saab energiat juurde või annab ära , suureneb või väheneb vastavate osakeste arv .
Välja olekut , kus osakesed puuduvad , nimetatakse selle välja vaakuumiks .
Väljade kvantteooria seisukohalt ruum pole midagi muud kui kõikide füüsikaliste väljade vaakuum .
( vt. trükinumbrist Leo Sorgsepp .
“ Mikroreaalsuse tunnetamisest ” )
Väljade kvantteooria on suur ja vägev teooria , mis sai aluse osakeste elektromagnetilist vastastikmõju kirjeldavast kvantelektrodünaamikast .
Kuigi see ei sobinud otseselt teistele mõjudele , sai ta siiski aluseks kvantkromodünaamikale , mis kirjeldab kvarkidevahelist mõju , ja elektronõrga interaktsiooni teooriale , mis ühendab elektromagnetilist ja nõrka mõju .
Teoreetikute unistuseks on luua ühtne teooria , mis haaraks n.-ö. “ ühtse raamiga ” kõik osakesed ja vastastikmõjud , gravitatsioon kaasa arvatud .
Niisuguse teooria rolli püüdleb superstringiteooria , mida nimetatakse isegi Kõiksuse teooriaks ( ingl .
TOE - Theory of Everything ; vt. trükinumbrist Jüri Örd .
“ Uued vaated mikromaailmale ” ) .
Mittespetsialisti kohutab nende teooriate matemaatiline keerukus , kusjuures viimatimainitu juures on seda häda kurtnud ka teooria loojad ise .
Saaga kurb lõpp - kvargid jäävad vangi
Antiik-Kreeka aegadest kuni möödunud sajandi keskpaigani jõudis inimmõte Demokritose jagamatust atomosest kuni keemia aatomini .
Saja aasta jooksul elektroni avastamisest 1897 kuni tänaseni on mateeria struktuuris avastatud sügavuti kolm uut taset : tuumad , nukleonid ( prootonid ja neutronid ) , kvargid ehk teiste sõnadega : aatomi ehitus ( koosneb tuumast ja elektronkattest ) , tuuma ehitus ( koosneb nukleonidest ) ja nukleoni ehitus ( koosneb kvarkidest ) .
Viimane , nivoo mateeria struktuuris on mõneski mõttes eripärane .
Kui seni oli mateeria struktuuride uurimine toimunud koost lahti võtmise vaimus , siis see nivoo andis kvarkide vangistuse .
Kvarkide jaoks nähtavasti pole olemas vaba olekut , seda “ omaette olemist ” , millega me oleme harjunud kõigi teiste osakeste korral .
( Vt . trükinumbrist Ilmar Ots .
“ Kvargid - hadronite vangid ” )
Mida tähendab aga edaspidiseks kvarkide vangistus ?
Kas tähendab see taoliste struktuurinivoode lõppu ja millegi täiesti uue algust ! ?
Kas on kuidagimoodi võimalik uurida vangistatud osakeste struktuuri ?
On vahest mõistlik , kui me need küsimused esialgu küsimusteks jätamegi .
ILMAR OTS ( 1937 ) Tartu Ülikooli Füüsika Instituudi teoreetilise füüsika labori juhataja .
Füüsika-matemaatikakandidaat .
Millest ja kuidas on tehtud maailm ?
Raske kaksikküsimus , kuid pole asju , mida inimene ei tea !
Ka sellele küsimusele on ikka vastused leitud , eri aegadel erisugused - lihtsamad ja keerulisemad .
Vahest kõige lihtsama lahenduse andis Anaximenes Mileetosest 6. sajandil e .
Kr ..
Selle järgi seletuvad kõik mateeriavormid vaid ühe elemendi - õhu - tihenemise ja hõrenemisega .
Kahjuks on ülilihtsal mudelil üks viga : ta pole õige !
Aeg on karmilt kohelnud ka ülejäänud mikromaailma mudeleid möödanikust , ning kahtlemata ei jäta ta puutumata nüüdseidki konstruktsioone .
Kuid iga muutus sisaldab alati jäävat .
Aeg on inimese-uurija targemaks teinud , talle mikromaailma “ vaatamiseks ” ja oma mõtte kontrollimiseks unikaalsete seadmetega eksperimente võimaldanud .
On tekkinud uus teadusharu - elementaarosakeste füüsika .
Kõik see annab alust arvata , et nüüdismudel eelnevatest enam reaalsusele vastab .
Mikromaailma praegune mudel … pretendeerib kogu reaalsuse seletamisele väheste struktuurita osakeste ja nendevaheliste jõudude ( vastastikmõjude ) kaudu .
Nüüdiseksperimendi tase suudab määrata osakeste mõõtmeid , kui nad pole väiksemad kui 10 - 16 - 10 - 17 cm .
Alla selle loetakse osakesed punktikujulisteks .
Selliste punktikujuliste , praegu elementaarseiks loetavate osakeste - maailma ehituskivide - arv pole küll nii väike kui Anaximenese algelementide arv , kuid mitte ka väga suur .
Kuus leptoniteks nimetatud osakest on jaotatud kolme perekonda : elektron ja elektronineutriino , müüon ja müüneutriino ning tauon ja tauneutriino .
Ning nende samade perekondade vahel jaotuvad kuus kvarki : vastavalt u- ja d-kvark , s- ja c-kvark , b- ja t-kvark .
Igale osakesele lisandub temale vastav antiosake , mis on sama massi ja spinniga , kuid vastasmärgiga ülejäänud osakest iseloomustavate suurustega ( laengutega ) .
Kokku teeb see ( juhul kui ükski osake ja tema antiosake pole identsed ) 24 elementaarset ehituskivi .
Veel veerandsada aastat tagasi arvati elementaarosakesi hoopiski rohkem olevat .
Tõsi , leptoneid oli küll kahe võrra vähem , sest polnud veel leitud tauoni perekonda , kuid mitteleptoneist loeti elementaarseiks oma pöörlemismomendi ehk spinni järgi kahte suurde klassi jaotatavad osakesed : poolearvulise spinniga osakesed , barüonid ( prooton , neutron , l-barüonid , S-barüonid , … ) ja täisarvulise spinniga osakesed , mesonid ( p-mesonid ehk piionid , h-meson , K-mesonid ehk kaaonid , … ) .
Kokku on selliseid osakesi , mille ühisnimi on hadronid , kaugelt üle saja .
Pärast kvargihüpoteesi ja selle katselist kinnitust selgus , et kõik need osakesed pole tõeliselt elementaarsed , vaid koosnevad kvarkidest , erinevad osakesed kvarkide erinevatest kombinatsioonidest .
Traditsiooni tõttu nimetatakse ka neid tõeliselt mitte elementaarseid osakesi edasi elementaarosakesteks .
Meid ümbritseva tavamateeria ehitamiseks läheb vaja vaid kolme elementaarosakest : u- ja d-kvarki ning elektroni .
Kvargid kombineeruvad kolmekaupa , moodustades prootoneid ja neutroneid , viimastest ehituvad aatomituumad .
Tuumad koos elektronidega ühinevad aatomiteks , viimased molekulideks .
Aatomitest ja molekulidest koosnevad gaasid , vedelikud ja tahkised - silmaga nähtavad makromaailma komponendid .
Ülejäänud tõeliselt elementaarsed osakesed ning nendest koosnevad liitosakesed on nii-öelda eksootika - nad kas tekitatakse kiirenditega või on kosmilistes kiirtes , nende eluiga on väga väike , alates miljondikust sekundist ning ulatudes tublisti alla 10 - 20 ( üks jagatud ühele kahekümne nulliga ! ) sekundi .
Erandiks on neutriinod , mille eluiga on väga pikk , kui mitte lõpmatu ja mis mängivad tavamateeria muundumistes olulist , seni veel lõpuni määratlemata , rolli .
Osakestevahelised jõud
Mis “ liimib ” kvargid prootoniteks ja neutroniteks , need omakorda tuumadeks ?
Osakesed vastastikmõjustavad üksteist , nende vahel on jõud .
Kõige elementaarsemate osakeste otsimine ja nende vahel toimivatest jõududest aru saamine on ühe eesmärgi kaks lahutamatut tahku .
Mida elementaarsemad on osakesed , seda elementaarsemad peaksid olema ka jõud nende vahel .
Ja , mis veelgi olulisem , osakesed ilmutavadki end meile jõudude ( vastastikmõjude ) kaudu .
Praeguste teadmiste järgi taanduvad kõikvõimalikud keerulised jõud maailmas neljale elementaarjõule - gravitatsioonilisele , nõrgale , elektromagnetilisele ja tugevale jõule .
Igapäevaelus puutume kokku kahega neist - gravitatsioonijõuga ja elektromagnetilise jõuga .
Gravitatsioonijõud hoiab meid maapinnal , elektromagnetjõud toob saatjalt signaali meie raadiotesse ja televiisoritesse , tema toimet tunneme ka siis , kui vooluvõrgu seinakontaktist “ särtsu ” saame .
Taolisi näiteid igapäevakokkupuudetest gravitatsiooni- ja elektromagnetjõududega võib tuua väga palju : need jõud on tuntud , kuna neil on suur , lõpmatuseni küündiv mõjuraadius .
Tugeva ja nõrga jõu ulatus on väga väike , vastavalt 10 - 13 ja 10 - 15 - 10 - 16 cm .
Nende jõudude kaudu on vastastikmõjus vaid üksteise lähedal olevad mikroobjektid .
Igapäevaelus me neid jõude ei tunneta .
Sellistel väga väikestel kaugustel on tugev jõud elementaarosakeste vahel ligi sada korda suurem kui elektromagnetjõud , viimane omakorda umbes tuhat korda tugevam nõrgast jõust .
Gravitatsioonijõud mikroosakeste vahel on kõigist ülejäänuist hoopiski tillem : ta on ka nõrgast jõust tervelt 10 34 korda väiksem .
Seetõttu mikromaailma uurimisel selle mõju arvesse ei võeta .
Mis millele mõjub ?
Tugev ja elektromagnetjõud on küllaldaselt tugevad osakeste kooshoidmiseks .
Tugev jõud hoiab kvarke prootonites ja neutronites , need omakorda seotakse tuumades kvarkidevaheliste jääkjõudude kaudu .
Elektromagnetjõud hoiavad aatomites koos tuumi ja elektrone , jääkjõud aatomites liidavad aatomeid molekulideks .
Kahe osakese kohtumisel ( näiteks kiirendikatses ) võib tekkida veel palju teisigi , väga erinevaid kvarkide seotud seisundeid .
Kõik need on aga väga lühikese elueaga , ebastabiilsed osakesed , mida nimetatakse resonantsideks .
Resonantside arvamine elementaarosakeste hulka põhjustaski viimaste väga suure arvu enne kvargihüpoteesi .
Kui osakesed satuvad üksteise lähedale , ei pruugi nad alati endid üksteisega siduda .
Seotud seisundid tekivad vaid siis , kui osakeste suhteline liikumisenergia ei ole suur , nii et osakeste vahel valitsevatel jõududel ( kui need on tõmbejõud ) on jaksu osakesi üksteise lähedale painutada ja kinni hoida .
Enamikul juhtudel osakesed vaid hajuvad ( põrkuvad ) üksteiselt .
Jõust piisab ainult osakeste esialgsete liikumissuundade muutmiseks , mitte nende kooshoidmiseks .
Pärast põrget jätkavad osakesed teekonda vabadena uutes suundades .
Taolisi protsesse nimetatakse osakeste elastseteks põrgeteks .
Kui põrkuvate osakeste energia on küllalt suur , võib osa sellest kuluda uute osakeste tekitamiseks ( massi ja energia ekvivalentsus ! ) .
Hajumisprotsesse , kus lõppolekus pole täpselt samad osakesed kui algolekus , nimetatakse mitteelastseteks põrgeteks .
Kõik kolm elementaarjõudu tekitavad veel üht liiki protsesse , milles sünnivad uued osakesed .
Need on osakeste lagunemisprotsessid .
Lagunemisprotsesside intensiivsus määrab osakeste eluea .
Tugeva jõu mõjul lagunevate osakeste eluiga on väga väike - alla 10 - 20 sekundi .
Selline on eespool kõne all olnud resonantside eluiga .
Elektromagnetjõudude toimel lagunevate osakeste eluiga on mõnevõrra pikem .
Veelgi suurem on üldjuhul eluiga osakestel , mis võivad laguneda vaid nõrga jõu toimel .
Mõnel juhul ( näiteks vaba neutroni korral ) mõõdetakse nende eluiga juba minutitega .
Nõrk jõud on liiga nõrk , et vähegi arvestatava tõenäosusega osakesi seotud seisunditena koos hoida , tema põhjustabki vaid hajumis- ja lagunemisprotsesse .
Tuntuimaks nõrga jõu põhjustatud lagunemisprotsessiks on tuumade b-lagunemine , millele elementaartasandil vastab ühe kvargi muutumine teiseks ja leptonipaari ( elektron + antineutriino või positron + neutriino ) väljakiirgamine tuumast .
Mis tekitab jõu elementaarosakeste vahel , mille mõjul kirjeldatud protsessid toimuvad ?
Jõud valitsevad laengute vahel .
Igale elementaarjõule vastab teda tekitav laeng : elektromagnetjõu tekitab elektrilaeng ja tema liikumine , nõrk laeng mõjutab nõrgalt teist laengut , tugev jõud valitseb tugevate ehk värvilaengute vahel .
Kvargid kannavad kõiki laenguid , mistõttu tunnevad kõiki jõude ehk , nagu elementaarosakeste füüsikud ütlevad , osalevad kõikides vastastikmõjudes .
Elementaarosakeste füüsikas kasutatakse sõnu “ jõud ” ja “ vastastikmõju ” tavaliselt sünonüümidena .
Leptonitel tugevat laengut ei ole ja nad ei tunne tugevat jõudu .
Pooltel leptonitest - neutriinodel - puudub ka elektrilaeng , ülejäänutel see on ja vastandina neutriinodele mõjub neile elektromagnetjõud .
Kõikidel leptonitel on nõrk laeng ja nad osalevad nõrgas vastastikmõjus .
Leptoneid nimetataksegi vahel nõrga vastastikmõju osakesteks .
Gravitatsioonijõudu põhjustavaks laenguks on keha mass .
Et elementaarosakeste massid on väga väikesed , ongi gravitatsioonijõud mikromaailmas väike võrreldes ülejäänud jõududega .
Makromaailmas , suurte masside korral annab gravitatsioonijõud ennast üpris võimukalt tunda .
Kuidas kandub laengute mõju üksteisele ?
Laengud loovad enda ümber välja , väli mõjub teistele laengutele .
Elektrilaengud tekitavad elektromagnetvälja , tugevad ehk värvilaengud - värvivälja , nõrgad laengud - nõrga mõju välja .
Teisisõnu , kõik laengud on neile vastavate väljade allikaiks .
Erirelatiivsusteooria ütleb , et ükski mõju ei või levida valgusest kiiremini .
Teisalt ütleb kvantteooria , et väljad on kvanditud , nende energia on koondunud elementaarsetesse portsjonitesse - kvantidesse .
Neid asjaolusid arvestades on füüsikud loonud kvantväljateooria , kus jõud kahe osakese ( laengu ) vahel tekib teatud kolmandate osakeste , mõju kandjate , vahetamisel .
Mõju kandjad , ehk vaheosakesed on jõuväljade kvandid , nad liiguvad kiirusega , mis ei ületa valguse kiirust .
Elektromagnetjõu kandjaks on g-kvant ehk footon , tugevat jõudu vahendavad kaheksa gluuoniks nimetatud osakest ( glue - ingl . k . liim ) .
Nõrka jõudu kannavad kaks elektrilaenguga ja üks laenguta osake .
Neid nimetatakse nõrga jõu vahebosoniteks .
Tegelikult on kõik jõu vahendajad bosonid ( täisarvulise omapöörlemismomendi ehk spinniga osakesed ) spinniga üks .
Erinevalt jõu kandjatest on mateeriaosakesed - leptonid ja kvargid - 1 / 2-spinniga fermionid ( poolearvulise spinniga osakesed ) .
Tugeva ja elektromagnetilise mõju kandjad on massita , nõrga mõju kandjad aga vägagi massiivsed .
Mõju kandjate vahetamisel üks mateeriaosake kiirgab vaheosakese ja teine neelab selle .
Kvantteooria järgi toimubki vastastikmõju vaid mateeriaosakeste ja jõuväljakvantide vahel viimaste tekke- ja kadumispunktides .
Nende punktide vahel liikudes ei tunne vaheosake ei oma sünnitaja ega neelaja otsest mõju .
Ometi on vaheosakese vabadus oma sünni- ja surmaaktidega kitsendatud .
Vabalt liikuval osakesel on tema energia ja impulsi vahel kindel seos .
Vaheosakesel saab selline seos kehtida vaid juhul , kui tema tekke- ja kaduprotsessides rikutakse energia jäävuse seadust .
Viimane on füüsika põhiline seadus , sellele toetudes füüsikateooria üles ehitataksegi .
Asi annab aga ennast sättida .
Kvantteoorias kehtivad Heisenbergi määramatuse seosed .
Erijuht ühest neist ütleb , et energia ja aja määramatuse korrutis võrdub elementaarmõju - ehk Plancki konstandiga
( DE x Dt = h ) .
Kui vaatame energia määramatust energia jäävuse rikkumise suurusena vaheosakese tekkel , siis aja määramatus näitab , kui kaua selline rikkumine võib kesta ehk teisisõnu , vaheosakesele antud elamisaega .
Energia rikkumise suurus ja vaheosakese eluead on pöördvõrdelises sõltuvuses .
Mida vähem vaheosakese sünnitamisel energia jäävust rikutakse , seda kauem võib osake elada , mida kauem ta elab , seda kaugemale jõuab sünnikohast liikuda .
See kaugus ongi aga vastastikmõju ulatus .
Energia jäävuse rikkumise suurus on võrdeline vaheosakese energiaga .
Mida väiksema energiaga vaheosake kiiratakse , seda vähem rikutakse selles aktis energia jäävust .
Massita jõu vahendaja energia võib olla kui tahes väike , tema elamisaeg lõputu ning valguse kiirusega liikudes võib ta oma eluaja jooksul katta ükskõik kui pika vahemaa .
Siit tulenebki massita vahendajaga elektromagnetjõu lõpmata mõjuraadius .
Öeldu peaks kehtima ka tugeva jõu kohta , kuid võrreldes g-kvandiga on massita gluuonitel oluline lisaomadus , mille tõttu tugeva jõu mõjuraadius ei ületa barüonide ja mesonite mõõtmeid .
Massiga jõuväljakvandi energia ei saa olla väiksem tema massienergiast .
Selliste kvantide eluead ning selliste jõuväljadega vastastikmõju raadiused on lõplikud - seda lühemad , mida suurem on vahendaja mass .
Et nõrga vastastikmõju vahendajate mass on väga suur , ongi tema mõjuraadius üpris väike .
Kõik läks paika !
Eksisteerib aga ka alternatiiv .
Vaheosakese tekke- ja kaduprotsessides võib energia olla jääv , vaheosake aga kannab energiat ja impulssi üksteisest sõltumatult ühelt mateeriaosakeselt teisele .
Just niisugust lähenemist kasutatakse kvantväljateoorias protsesside arvutamisel .
Mõlemad võimalused viivad samadele tulemustele .
Mõõdetamatuid vaheprotsesse kutsuvad füüsikud virtuaalseteks protsessideks , vaheosakesi aga virtuaalseteks osakesteks .
Standardmudel
Ülaltoodu on elementaartasemel antud pilt nüüdisaja arusaamast elementaarosakestest , nende vahel valitsevatest jõududest ja jõudude põhjustatud protsessidest .
Selle pildi taga olevat teadusteooriat nimetatakse elementaarosakeste Standardmudeliks .
Standardmudel võtab aluseks eespool nimetatud struktuurita osakesed ja kolm jõudu nende vahel .
Kuid teadusteooriaks ei piisa vaid osakeste ja nende vahel valitsevate jõudude teadmisest .
Teooria peab andma eeskirja ka protsesside arvutamiseks : osakeste eluigade , põrgete tõenäosuste , põrgetel tekkinud osakeste hajumisnurkade jaotuste , seotud seisundite energiatasemete jne . jne . leidmiseks .
Teooria- ja katsetulemuste võrdlemisel selgub , kas teoreetiline mudel kirjeldab adekvaatselt teatud osa loodusest või mitte .
Üldise eeskirja mikroprotsesside arvutamiseks annab kvantväljateooria .
See seab kõikidele osakestele , ka mateeriaosakestele vastavusse väljad ja vaatab osakesi väljakvantidena .
Välju kirjeldatakse väljafunktsioonidega , mis rahuldavad väljavõrrandeid .
Väljavõrrandites on kahesuguseid liikmeid .
Ühed kirjeldavad vabade osakeste liikumist , teised on väljade vastastikmõju liikmed .
Kui teine osa puudub , on tegemist vaid vabade väljade võrranditega .
Et ühe või teise elementaarjõu mõjul tekkivaid protsesse arvutada , peavad teada olema vastastikmõju kirjeldavate liikmete kujud väljavõrrandites .
Need annab Standardmudeli ( kui ühe kvantväljateooria mudeli ) vastastikmõjude teooria , mida nimetatakse kalibratsiooniteooriaks .
Selle loomisega on jäädvustanud end teadusajalukku kolm füüsikut - Steven Weinberg ja Sheldon Glashow USAst ning Abdus Salam Pakistanist .
Üle veerandsajandi elementaarosakeste füüsikat valitsenud Standardmudel pole seni katsega vastuollu läinud .
Kuid ükski mudel ei ole igavene .
Kindlasti saabub see aeg , varem või hiljem , mil katse tulemus erineb Standardmudeli ennustatust .
Teadlased on selleks valmis : juba üle paarikümne aasta arendatakse uusi Standardmudelist üldisemaid teooriaid .
Neid kutsutakse Standardmudeli laiendusteks .
MARGUS SAAL ( 1974 ) Tartu Ülikooli Teoreetilise Füüsika Instituudi magistrant
Maalilises paigas Šveitsi-Pransusmaa piiril , Genfi lähedal , asub Euroopa Elementaarosakeste Labor CERN ( lüh. pr. k . nimetusest Conseil Européen pour la Recherche Nucléaire ) .
Kõik sai alguse 29. septembrist 1954 , mil jõustus kaheteistkümne Euroopa riigi konventsioon , mida võibki lugeda CERNi asutamisdokumendiks .
Euroopa ühislaboratooriumi ideega tuli aga esmakordselt välja kuulus Prantsuse füüsik Louis de Broglie juba 1949. aastal Lausanne'is Euroopa Kultuurikonverentsil .
Organisatsioon loodi rangelt mittesõjalistel eesmärkidel ja hakkas tegelema elitaarseima füüsikaharuga - tuuma- ja elementaarosakeste füüsikaga .
MILLEKS CERN ?
Milleks kulutatakse miljardeid selleks , et panna põrkuma mõned elementaarosakesed ?
Milleks kulutatakse tuhandeid töötunde , et püüda ära arvata , mis siis ikka juhtub , kui see põrge ka aset leiab ?
Vaevalt saab põhjus olla üksnes lootuses kulutatu kunagi kaugemas perspektiivis kuhjaga tasa teenida .
Olgugi , et me ei või iial ette teada , milleni praegune uurimistöö viib ja missugune ootamatu rakendus võidakse leida praegu äärmuslikult fundamentaalseks peetavatele teadustulemusele , jääb ilmselt enamus elementaarosakeste vallas saadavatest tulemustest siiski praktiliselt rakendamatuks .
Arvatavasti on põhiline põhjus elementaarosakeste füüsikaga tegelemiseks siiski tema tunnetuslikus ja kultuurilises väärtuses .
Iga sammuke teel mõistmaks maailma mingit uut aspekti on kallis ja vaevarikas .
Aga leidub inimesi , kes on valmis seda vaeva nägema , ja leidub inimesi , kes on mõistnud selle tunnetuse väärtust kogu inimkonnale .
Samas on CERNi tegevusega seotud ja sellest huvitatud paljud juhtivad tehnoloogiafirmad , kes arendavad ja katsetavad CERNis oma uusimaid ja keerukaimaid tooteid .
Arvatavasti on nii mitmetelgi kordadel ülikeerukate tehnoloogiliste lahendusteni esmakordselt jõutud just CERNi jaoks toodetud seadmetes .
Seega on osakestefüüsika inspireerinud nii mitmeidki tehnoloogilisi uuendusi ja samas on tehnoloogiline areng muidugi eelduseks , et teha järgmine samm eksperimentaalses osakestefüüsikas .
CERN on endale tehnoloogia muretsemisel seadnud kolm juhtmõtet : kõrgeim kvaliteet , võimaluse korral peab tegu olema Euroopa ( mõne liikmesriigi ) tootega ja madalaim hind .
Kindlasti leiavad ( ja on leidnud ) need arendatud tehnoloogiad rakendusi ka märksa praktilisematel eesmärkidel kui osakeste jahtimine , näiteks meditsiinitehnikas ja materjaliteaduses .
Kuna CERN on avatud organisatsioon , siis on seal tehtav arendustöö kõigile kättesaadav .
Kahtlemata otsitakse ka ise koostöökontakte oma saavutuste tutvustamiseks ja rakendamiseks .
Maailmas on vaid mõned instituudid , kus tegeldakse osakestefüüsika mõlema aspektiga - nii uute teoreetiliste seisukohtade väljatöötamisega kui ka olemasolevate eksperimentaalse kontrollimisega .
Eksperimentide kõrge hind ja tehnoloogiline tipptase on viinud siin ülima konsolideerumiseni , ja on hea meel , et Euroopa riigid on leidnud võimaluse oma sellealaste pingutuste ühendamiseks ühise laboratooriumi näol .
See , mida isegi rikas riik endale üksi lubada ei suuda , on saanud teoks paljude riikide ühisel jõul .
Ja veel parem meel on tõdeda , et selle ühistöö tulemusena on sündinud maailma üks juhtivamaid teadusasutusi .
MIDA SIIS IKKA ON SAAVUTATUD ?
Iga teadustöö koosneb oma põhiosas tuhandetest pisiasjadest ja vahel harva viivad paljude inimeste ühised ( või üksiku geeniuse ) jõupingutused suurtulemuseni , mis saavad tunnetusliku maailmapildi aluseks .
Oma rohkem kui neljakümne tööaasta jooksul on CERNis tehtud sadu erinevaid eksperimente ning need on kinnitanud ja aidanud edasi arendada meie praegust ettekujutust maailma ehituskividest , mida kokkuvõtlikult nimetatakse Standardmudeliks ( tavaliselt mõeldakse standardmudeli all elektronõrga interaktsiooni teooriat ehk Glashow '-Salami-Weinbergi ( GSW ) mudelit ja sellest sõltumatult tugeva interaktsiooni teooriat ehk kromodünaamikat ) .
Nende eksperimentide seast paistab silma vähemalt neli suurtulemust , mis olulisel määral on mõjutanud Standardmudeli kujunemist .
Vähem kui kui kümme aastat pärast neutriino avastamist 1956. aastal oldi jõutud arusaamisele , et ka neutriinosid peab olema rohkem kui üks liik .
Püstitati hüpotees , et elektronile ja müüonile vastavad leptonite perekonnas erinevad neutriinod .
Esmased tõendid selle hüpoteesi kinnituseks saadi 1962. aastal Brookhaveni Rahvuslikus Laboratooriumis USAs .
Lõpliku “ otsuse ” vähemalt kahe neutriino olemasolu kohta tegi aga 1964. aastal CERNg prootonite-antiprootonite sünkrotron .
See prootonite-antiprootonite sünkrotron oli esimene CERNi suur kiirendi ja ta valmis 1959. aastal .
Maksimaalne temaga saavutatav energia on 28 GeV ja ta paikneb maapinnal , 200-meetrise läbimõõduga hallide kompleksis .
Praeguseks on lisaks elektronile ja müüonile avastatud veel ka leptonite perekonna kolmas osake - tauon , aga temale vastav neutriino on praeguseni avastamata , olgugi , et tema olemasolus ollakse üksmeelselt veendunud .
Järgmine tähtis avastus tehti 1973. aastal samal prootonite-antiprootonite sünkrotronil .
Nimelt ennustab Glashow '-Salami-Weinbergi mudel nn. neutraalsete voolude olemasolu , mis vastutavad selliste protsesside eest , kus neutriino ei muutu vastavaks laetud leptoniks ( sellised protsessid toimuvad nn. laetud voolude vahendusel ) , vaid jääb ikka neutriinoks .
Mullikamber “ Gargamelle ” , kus vastavaid protsesse esmakordselt registreeriti , on praegu CERNi muuseumi auväärne eksponaat .
Neutraalsete voolude avastamine sillutas teed järgmisele suurtulemusele - nõrga interaktsiooni vahebosonite olemasolule .
Nende avastamine 1983. aastal kujunes Glashow '-Salami-Weinbergi teooria triumfiks .
Selleks käivitati prootonite-antiprootonite supersünkrotron ( valmis 1976. aastal ) , kus masskeskmeenergial 540 GeV põrkuvad prootonite ja antiprootonite vood .
See kiirendi paikneb juba maa-aluses tunnelis , mille läbimõõt on 2,2 kilomeetrit .
Vahebosonid tekkisid küll väga harva , aga siiski suudeti määrata nende kõige olulisemad parameetrid .
Vahebosonid avastanud uurimisgrupi juhid , Carlo Rubbia ja Simon Van der Meer , said selle avastuse eest 1984. aasta Nobeli füüsikapreemia .
Selleks et uurida täpsemalt vahebosonite omadusi ja selle kaudu kogu teooria struktuuri alustati veel samal , 1983. aastal , uue võimsa kiirendi ehitamist ja see valmis 1989. aastal .
Selles kiirendati elektrone ja positrone , mille põrgetel pidi tekkima oluliselt rohkem vahebosoneid , kui prootonite-antiprootonite põrgetel .
Kiirendatavate osakeste järgi sai see kiirendi endale nimeks Suur Elektronide-Positronide Kollaider ( Large Electron-Positron Collider - LEP ) .
LEP paikneb 27 kilomeetri pikkuses maa-aluses ringtunnelis ja teda võib pidada suurimaks teadusaparaadiks , mis inimkond seni on suutnud konstrueerida .
LEPi tunnel paikneb , olenevalt maapinna profiilist , 50 - 150 meetri sügavusel maa all .
Osakeste vood põrkuvad neljas detektoris ( ALEPH , DELPHI , L3 , OPAL ) , kus võib toimuda kuni 11 000 sündmust sekundis .
Põrgetel tekkinud ja laiali lennanud osakesed jätavad detektoritesse jäljed , mis registreeritakse ja kirjutatakse andmekandjatele .
Seejärel algab nende andmete pikk teekond läbi arvutite , kus nendest eraldatakse üksnes huvipakkuv .
Möödunud kaheksa tööaasta jooksul on detailselt uuritud vahebosoneid ja teisi standardmudeli parameetreid .
Näiteks on ülitäpselt määratud neutraalse vahebosoni Z mass : 91,187 GeV .
Tavaliselt jaotatakse LEPi töö perioodideks , kus kiirendi on töötanud erinevatel energiatel .
Algul oli see 91,2 GeVi - võrdne just neutraalse vahebosoni Z massiga , ja sobis seetõttu eriti hästi tema omaduste tundmaõppimiseks .
Tema suurim saavutatav energia peaks olema umbes 190 GeV ja enne LEPi sulgemist 1999. aastal “ kombatakse ” kindlasti ka see piirkond hoolikalt läbi .
Tunnetuslikult vahest kõige olulisemaks LEPi saavutuseks tuleb pidada tulemust , mis suure tõenäosusega väidab , et looduses leidub ainult kolm generatsiooni fundamentaalosakesi - leptoneid ja kvarke .
See on kooskõlas ka mitmete teoreetiliste ennustustega , nii elementaarosakeste , kui ka kosmoloogia vallast .
Öeldust arvestades võime väita , et tunneme neid kõige fundamentaalsemaid ehituskive ( muidugi üksnes oma praeguste teadmiste ja arusaamade valgusel ) , millest maailm on tehtud .
Natuke segasem on olukord osakestega , mis kannavad ehituskivideks nimetatute vahel valitsevaid jõude ja seovad nad keerukamateks struktuurideks .
Nimelt ennustab elektronõrga interaktsiooni ühendteooria , lisaks juba mainitud vahebosonitele , veel ühe massiivse bosoni olemasolu .
Vastasmõjus selle , Higgsi bosoniks nimetatava osakesega , genereeritakse vahebosonite massid nn. Higgsi mehhanismi abil .
Niisuguse bososi avastamist peetakse nüüdisaja osakestefüüsika tähtsaimaks ülesandeks ja praegu tehakse kõigis maailma laborites suuri jõupingutusi , et säärase eesmärgini ka jõuda .
Kahjuks ei ütle standardmudel midagi Higgsi bosoni massi kohta ja see raskendab tunduvalt eksperimentide planeerimist .
Mass arvatakse olevat isegi nii suur , et LEPg energiast jääb väheseks otsitava osakese tekitamiseks .
Üheaegselt osakestega on otsitud ja ka leitud neile vastavaid antiosakesi .
Isegi mitmeid antituumi on õnnestunud juba aastakümneid tagasi tekitada ja registreerida .
Värskeim CERNi uudis on pärit 1996. aasta algusest , mil registreeriti CERNi eksperimendis LEAR ( Low Energy Antiproton Ring ) esmakordselt antiaine ( täpsemalt antivesiniku ) aatomeid ( vt. Jaak Lõhmus , Ilmar Ots .
Antiaine esimesed aatomid .
“ Horisont “ nr. 5 1996 ) .
MIS SEAL KIIRENDIS IKKA TOIMUB …
Kiirendatavad vastassuundades liikuvad elektronid ja positronid ei torma LEPi ringis mitte pideva joana , vaid parvekaupa .
Parvede liikumine on rihitud nii , et vastassuundades kihutavad osakesed peaksid kokku saama just nendes punktides , mida ümbritsevad detektorid .
Kuigi parvedes on tihedalt koos miljonid elektronid ja positronid , vihisevad nad tavaliselt üksteisest mööda erilise kärata .
Ainult mõnikord juhtub , et kogu seltskonnast üks elektron ja positron kokku põrkavad , seda nimetatakse sündmuseks .
Põrkel elektron ja positron annihileeruvad , kuid jäävusseaduste tõttu tekib neist siiski hulk igasuguseid uusi osakesi , mis nüüd suvalises suunas laiali lendavad .
Just nende uurimise kaudu saab elementaarosakeste füüsika võimaluse korrigeerida oma teooriaid ja ammutada mikromaailma kohta uusi teadmisi .
Iga detektor on konstrueeritud mõttega , et tekkivate põrkeproduktide kohta kätte saada võimalikult üksikasjalik info .
Seepärast koosneb detektor musttuhandest täpselt paika pandud eri tüüpi andurist , mille suurus on mõõdetav mikromeetrites .
Näiteks mõned on tundlikud elektromagnetkiirguse suhtes , teised neelavad osavalt osakesi jne .
Lõpuks väljub igast andurist viik või kaablike , mida mööda edastatakse signaal vastavalt sellele , kas mõni osakene tema tundlikkuse piirkonnast läbi läks .
Kõigi andurite signaalid salvestatakse momentaalselt andmefaili ning detektor on valmis ootama järgmist sündmust .
Hoolimata algsest täpsusest hajuvad elektronide ja positronide parved paljude tiirutamise käigus paratamatult .
( Valguse kiirusel kimades teevad nad minutiga üle poole miljoni 28 km pikkuse ringi , kusjuures trajektoori täpsus peab olema millimeetri või isegi mikromeetrite suurusjärgus . )
Kui paistab , et parved on juba liialt hajunud , võetakse nad rajalt maha ning antakse start uuele vahetusele .
MIS SAAB EDASI …
Kahe aasta parast lõpetatakse LEPil eksperimendid ja LEPi paigaldatakse uue prootonite-antiprootonite kiirendi LHCi ( Large Hadron Collider ) .
Esimesed tulemused sealt peaksid jõudma avalikkuse ette aastail 2003 - 2004.
LHCi projekteerimine näitab CERNi inseneride suurepärast planeerimisoskust .
Nimelt arvestati LEPi tunneli ehitamisel asjaoluga , et sinna oleks võimalik paigaldada lisaks olemasolevale veel üks suur kiirendi .
Praegu moodustavad kõik CERNi varem ehitatud kiirendid üksteisega läbipõimunud terviku .
Näiteks kasutatakse vanu prootonite-antiprootonite sünkrotrone kui eelkiirendeid , nii LEPi , kui ka valmiva LHCi jaoks .
LHC peaks kiirendama prootoneid ja antiprootoneid , kuni nende põrke masskeskme energia on 14 TeVi .
Sellise energiaga põrkuvad osakesed lähenevad teineteisele kaugusele 10 - 19 m ja protsessid , mis seal aset leiavad , on omased umbes 10 - 12 sekundi vanusele Universumile .
Kindlasti peaks LHC-l saavutatav energia olema piisav nii Higgsi bosoni kui võib-olla ka mõnede supersümmeetria ennustatud osakeste tekitamiseks .
Samuti loodetakse tema abil lahendada aine ja antiaine asümmeetriaga seotud probleemid - leida vastus küsimusele miks on maailm meie ümber tehtud ainest , mitte antiainest ?
Seos kosmoloogia ja elementaarosakeste füüsika vahel on aasta-aastalt tihenenud ja praegu võime väita , et samapalju , kui suured võimsad teleskoobid , annab kosmoloogia jaoks ka osakeste ja nende omaduste tundmine , sest just nendega toimunud protsessid , Universumi arengu esimestel hetkedel , viisid meie poolt praegu uuritava Universumi kujunemisele .
Muidugi on nii grandioosse projekti puhul veel ridamisi probleeme , näiteks vajatakse tuhandeid ülijuhtivaid magneteid , mis tuleb jahutada vedela heeliumi temperatuurini ( umbes 2 K ) .
Üllatuslikult on mõningaid probleeme ka arvutustehnikaga , nimelt toimub LHCi detektorites kuni 800 miljonit sündmust sekundis ja igas sündmuses tekib kümneid uusi osakesi , millede jaoks omakorda on vaja kümnete parameetrite registreerimist ja salvestamist .
Selliste hiiglaslike andmehulkadega toimetulemiseks vajatakse seega ülivõimsaid arvuteid .
Loomulikult on leidnud selles jutukeses mainimist vaid CERNi suuremad projektid , aga lisaks neile toimub veel kümneid väiksemaid ja vähemkeerukaid eksperimente ( näiteks mitu eksperimenti neutriinode ostsillatsioonide avastamiseks ) , mis võivad anda samuti väga häid ja uudseid tulemusi .
PIRET KUUSK , ILMAR OTS
Eelajalugu .
Aksel Kipperi loetud kvantmehaanika ja kvantelektrodünaamika kursused ja tema juhendatud väitekirjad Tartu Ülikoolis ( 1940. - 1950. aastad ) .
Osakesteuuringute alustaja : Harry Õiglane ( 1950. aastad ) .
Esimese puht-osakestealase väitekirja kaitsja : Madis Kõiv ( 1959 ) .
Esimene uurimisüksus .
Harry Õiglase juhitud elementaarosakeste töörühm Eesti NSV TA Füüsika ja Astronoomia Instituudis 1960. aastal loodud teoreetilise füüsika ja matemaatika sektori ( juhataja Harald Keres ) koosseisus .
Hetkeseis .
Peamine osakesteteooria uurimiskeskus on Tartu Ülikooli Füüsika Instituudi teoreetilise füüsika labor , kus töötavad Ilmar Ots ( labori juhataja ) , Piret Kuusk , Jaak Lõhmus , Laur Palgi ja Hannes Uibo .
Elementaarosakeste teoreetikuid töötab ka Tallinna Tehnikaülikoolis ( Rein-Karl Loide , Eugen Paal ) , Eesti Põllumajandusülikoolis ( Rein Saar ) , Tartu Observatooriumis ( Leo Sorgsepp ) ja Tallinna Pedagoogikaülikoolis ( Harry Õiglane , Ain Ainsaar ) .
Eksperimentaalse osakestefüüsikaga tegeldakse Endel Lippmaa juhtimisel Keemilise ja Bioloogilise Füüsika Instituudis .
Järeldoktorina töötab Hamburgis TÜ vilistlane teoreetik Martti Raidal .
Tuntumad väliseestlastest osakestefüüsikud : Rein Silberberg ( kosmiliste kiirte uurija , USA ) , Engel Mäe ( Serpuhhovi kiirendite üks peakonstruktoritest , Venemaa ) .
Eesti teoreetikute uurimissuunad : relativistlikud väljavõrrandid , neutriinofüüsika , elektronõrga vastastikmõju protsessid , mitteassotsiatiivsed struktuurid kvantfüüsikas , stringiteooria ja gravitatsiooni kvantteooria .
Eksperimentaalses osas on tegeldud neutriino võimaliku massi määramise ja elementaarosakeste detektoritega seotud probleemidega .
Tunnustused .
Registreeritud avastus ( Elmar Vesman koos Dubna teadlastega , 1988 ) ; kaks Eesti teaduspreemiat ( Elmar Vesman , 1991 ; Jaak Lõhmus , Eugen Paal , Leo Sorgsepp , 1995 ) .
REIN VESKIMÄE toimetaja
On huvitav tõdeda , et maailm koosneb suures osas pöörlevatest ja tiirlevatest kehadest ( osakestest ) .
Seda nii makro- kui mikromaailmas .
Maa ja teised planeedid on tiirelnud ümber Päikese oma 4,5 miljardit aastat , samal ajal ümber oma telje pööreldes .
Elektronid alustasid esimesi teekondi ümber aatomi tuuma - siis kui tekkisid vesiniku ja heeliumi esimesed aatomid - juba 700 000 aastat pärast Universumi sündi ( 15 miljardi aasta tagune Suur Pauk ! ) .
Kulus aga aastatuhandeid , enne kui inimene üldse niisugustele järeldustele tuli .
Päikesesüsteemi nüüdisaja maailmapildile pani aluse teatavasti Poola õpetlane Mikolaj Kopernik 16. sajandi keskpaiku .
Aatomiasjadest arusaamisega läks palju kauem aega .
Ainult pisut üle 100 aasta teatakse elektroni olemasolust .
Aatomi Päikesesüsteemi sarnase ehituse ( planetaarse aatomimudeli ) pakkus välja Inglise füüsik Ernest Rutherford alles meie päevil , 1911. aastal .
Arvan , et seetõttu teame meiegi üheskoos hoopis rohkem sellest , mis on kaugel ja kõrgel , aga vähem sellest , mis lausa nina all toimub .
Viimastel aastakümnetel on aine süvaehituse uurimiseks ehitatud järk-järgult üha võimsamaid kiirendeid ja püütud kinni kosmosest tulevaid suure energiaga osakesi .
Tehislikul teel on kiirendites suudetud anda eeskätt elektronidele ja prootonitele niisuguseid energiaid , mis aine aatomituumadega kohtudes sealt “ kilde ” lahti löövad või üksteisega põrkudes uusi osakesi tekitavad ja mikromaailma kohta niiviisi üha uut päevavalgele toovad .
Analoogia planeedisüsteemiga ilmneb ka siin .
Kui ikka mõni kogukas boliid või veel hullem , oma orbiidilt pääsenud asteroid , meid suure hoo pealt tabab , siis , nagu öeldakse , on lool lõpp .
Või vähemalt killud lendaksid - mulda ja muda , kive ja kruusa oleks terve maailm täis .
Eks niimoodi ole aegade jooksul ka juhtunud , tõenditeks taime- ja loomakoosluste väljasuremine ja armid Maal ning kliimamuutused .
Kiirendienergiatega osakeste kokkupõrgetel tekkiv uute osakeste laviin on põhimõtteliselt samalaadne , ent mitte tragöödiaga lõppev , vaid füüsikute poolt lausa oodatud sündmus .
Niisugustest laviinidest on tänaseks üles leitud paar-kolmsada elementaarosakest , millest huvitaval kombel mahub tavaaine aatomi koostisse vaid kolm .
Et sellest arvukast seltskonnast ja nende kohast Looduses mingi pilt ka “ Horisondi ” lugejale luua , alustasime Tartu Ülikooli Füüsika Instituudi teadlastega arupidamisi juba kaks aastat tagasi .
Mis kollektiivselt kavandatust välja koorus , saate näha seda “ Horisondi ” numbrit lehitsedes .
Kui meelde tuletada , et 10 kuud varem ( mullu juunis , “ Horisont ” nr. 4 ) ilmus Päikesesüsteemi erinumber ( Kopernik jõudis Rutherfordist ette ligi nelisada aastat ) , siis peaks nüüd meie lugejal mingi ettekujutus Looduse kehade tiirlemisest-pöörlemisest ja muudest rännuteedest vahest tekkima .
Seda ka juhul , kui mõni kaelamurdvam lugu vahele jätta .
Tänan kõiki käesoleva ajakirjanumbri autoreid .
Eriti aga dr. Jaak Lõhmust , kes suure innuga kirjutas , oma rikkalikust kogust pilte valis ja koostamisel-kujundamisel head nõu andis .
Mikromaailm on Teie ees !
Niisugust uudist demograafidel veel ei ole , lõpetas meie jutuajamise rahvastikuteadlane Kalev Katus .
Vestlesime Kalev Katusega Eesti Kõrgkoolidevahelises Demouuringute Keskuses , kus esitasin talle ühe pika ja lohiseva küsimuse , mis kõlas ligikaudu nii .
Eestlaste iive on juba mõned aastad olnud negatiivne - see on üldiselt teada .
Reageeritakse tollele faktile aga erinevalt .
Ühed hindavad olukorda väga ohtlikuks , teised väidavad , et eestlaste arv on ennegi katastroofiliselt vähenenud ( näiteks pärast Suurt nälga ja Põhjasõda ) , kuid rahvastik on ikka taastunud .
Küllap läheb nii ka nüüd .
Pealegi ei andvat eriline rahvastikupoliitika niikuinii mingeid tulemusi - seda näitavat lääneriikide kogemused , kus ei ole ju suudetud sündimust oluliselt tõsta .
Kuidas siis olukorda ikkagi hinnata ?
Praegust Eesti olukorda ei saa võrrelda Põhjasõja-aegsega , sest traditsiooniline demograafiline taasterezhiim enne demograafilist üleminekut oli põhimõtteliselt teistsugune .
Tollal taastus rahvastik rutem , sest põlvkonnad vahetusid kiiresti .
Keskmine eluiga oli 25 - 35 aastat ja kui mees löödi maha paar aastat varem , siis tema potentsiaalsest elust läks vähe kaduma .
Samast asjaolust lähtudes saab võrrelda mõnede meie lähemate Euroopa rahvaste arengut pärast Teist maailmasõda .
Kõige suuremaid kaotusi selles sõjas kandsid leedulased , poolakad ja valgevenelased - ca 25% rahvastikust , eestlaste kaod olid 17 - 18% .
1998. aastaks on poolakad , leedulased ja valgevenelased ammu ( u. 1960. aastail ) ületanud sõjaeelse taseme , eestlasi oli aga enne negatiivset iivetki 10% vähem kui sõja eel .
Põhjus peitub demograafilises arengutasemes , mil sõda rahvast tabas .
Eesti oli demograafiliselt arenenum , põlvkondade vaheldus oli siin pikem .
Kui üks inimene sai surma , siis tähendas see poolakatele hoopis väiksemat keskmist inimaastate kadu kui eestlastele .
Niisiis ei ole õige loota , et Liivi või Põhjasõja aegne skeem toimib modernse taastetüübi puhul .
Nüüdse mudeli heaks näiteks on hoopis Ameerika : indiaani rahvas on olemas , neid on 2 - 3 korda rohkem kui eestlasi , aga nad ei määra ühiskonnas midagi .
Probleem peitub võimes organiseerida riigikorraldust jne .
Selles mõttes sai Eesti iseseisvumine teoks viimasel hetkel , aastal 2020 ei oleks see kindlasti enam võimalik .
Nii nagu täna on iseseisvumine peaaegu välistatud näiteks Mordvas , kuigi mordvalasi on rohkem kui eestlasi .
Määrab see , kas areng on pikemat aega olnud taanduv või laienev .
Demograafilised kriisid ( sõjad , näljaajad , epideemiad ) tabasid minevikus aeg-ajalt kõiki rahvaid ja riike ning selles mõttes valitses tasakaal .
Aga kriiside tõttu on paljud rahvad ka hävinud .
Meie lõuna- ja idanaabrid 13. sajandist on peaaegu kõik kadunud , eestlased on siin Läänemere lõuna- ja idakaldal omamoodi relikt .
Näiteks Preisimaalt on hävinud vanad aistid , nende järel kadusid preislased , siis sakslased ja ega sinna jää ka venelased .
See on nagu rahvaste kalmistu .
Rahvana on kadunud või kadumas vendid , švaabid , kurelased , liivlased , vadjalased , vepslased , ingerlased .
Tänane Lääne-Euroopa suhtub sündimusse väga tõsiselt
Lääne- ja Põhja-Euroopas oli sündimus alla taastetasandi suhteliselt lühikest aega juba 1920. - 1930. aastatel , kuid 1960. aastate keskpaigani valitses seal sõjajärgne beebibuum .
Alles siis langes sündimus süstemaatiliselt alla taastetasandi ja on seda olnud tänaseni , seega suhteliselt pikka aega , 25 - 30 aastat .
Selgituseks - sündimus alla taastetasandi tähendab , et iga järgmine põlvkond on oma vanemate põlvkonnaga võrreldes pisem .
Niisugune olukord ei saa kesta , vaid lõpeb ikka ühel või teisel viisil - kas sündimus tõuseb või ühiskond kaob .
( Kui kaua niisuguse madala sündimuse puhul ühiskond vastu peab , seda on Kalev Katuse sõnul suhteliselt lihtne arvutada . )
Tähelepanu väärib aga asjaolu , et kui sündimus Läänes langes , siis tegelemine rahvastikuprobleemidega kasvas plahvatuslikult .
Näiteks ameeriklased lõid korraga , ühe ja sama riikliku programmi alusel ca 30 rahvastiku-uurimise keskust , sama juhtus Euroopas .
Niisiis - suhtumine neisse probleemidesse Lääne-Euroopas ja Eestis on kardinaalselt erinev ( kuigi sündimuse tase ise on ehk võrreldav ) .
Lääne poliitikudki tunnetavad probleemi täiesti teistmoodi , kinnitab Kalev Katus .
Kohtudes kaks aastat tagasi Saksamaal sealse parlamendikomisjoniga ( mis oli huvitatud Balti riikide rahvastiku arengust ) , hämmastas Kalev Katust asjatundlikkus , mida poliitikud demograafia-alaste n.-ö. tehniliste asjade suhtes osutasid .
Kuid vähene huvi rahvastiku arengu vastu valitsuse ja parlamendi tasemel ei iseloomusta ainult Eestit , vaid päris mitut Ida-Euroopa riiki , rõhutab Kalev Katus .
Eestlased mõtlevad ainult iibele
Tänapäeval kasutatakse demograafias terminit mittestabiilne ehk mittejätkusuutlik .
Eestis seostatakse see mittejätkusuutlikkus üsna üheselt sündimuse ja iibega .
Seda teevad nii need , kes leiavad , et olukord laheneb iseenesest ( nagu pärast Põhjasõdagi ) kui ka need , kes väidavad , et tegu on tõsise kriisiga .
Ühed rõhutavad , et eestlased surevad välja , teised leiavad , et nende jaoks on see liiga kauge probleem , nemad ju veel ei sure .
Ja neil on õigus , sest rahvastikuprotsessid on piisavalt inertsed - täna 55aastane poliitik jõuab pensionile minna ja koguni pensioni saada , enne kui demograafiliselt midagi olulist muutub .
Lääs mures pärilike haiguste pärast
Euroopas seevastu hakati sündimuse probleemiga kohe alguses tegelema hoopis laiemalt .
Näiteks on selgunud , et madala sündimuse puhul muutub rahvastiku geneetiline struktuur .
Lihtsustatult ja teaduslikult mitte päris korrektselt öeldes - kui iga järgmine põlvkond on väiksem , siis sama hulk geneetilisi haigusi jaguneb märksa väiksema arvu inimeste vahel .
Probleem on ühine kõigile rahvastele , kel sündimus alla taastetasandi .
Ei karda ju sakslased esialgu veel väljasuremist , aga geneetilised probleemid ohustavad neidki .
Samas ei kulge need geneetilised protsessid igal pool päris ühtemoodi - näiteks soomlaste ja portugallaste geneetilised haigused pole sarnased .
Seda valdkonda põhjalikult uurinud soomlased väidavad , et neil sagenevad haigused , mida mujal Euroopas kohtab vähe , ja vastupidi - soomlaste seas esineb harva neid kõrvalekaldeid , mis mujal Euroopas sagedased .
Tegemist võib olla mingi soomeugriliku ja omalaadse , juba kaugest minevikust kaasa tulnud geneetilise omapäraga .
Kuid on ka teine võimalus .
Soome areng Euroopa äärel käis suhteliselt omaette , n.-ö. vere segamist , nagu näiteks Eestis ( muistne vabadusvõitlus , Liivi sõja aegsed tatarlaste retked jne . ) , on Soomes olnud vähem ( vt. ka Leena Peltonen-Palotie .
Soome kui suur geneetikalaboratoorium .
“ Horisont 7 - 8 / 1996 ) .
Probleemile aitaks vastata eestlaste rahvastikugeneetiline uurimine , kuid meil sellest vallast ülevaadet pole .
Geneetilisi uurimusi küll tehakse , aga mitte sellest vaatepunktist , et kuidas rahvastiku taaste teisenemisel muutub rahvastiku geneetiline struktuur .
Rikastes riikides hakkab pension langema
Kui sündimus kukub alla taastetasandi , siis ca 30 - 40 aasta pärast muutub riigi maksupoliitika .
Ja muutub nii , et kui suurearvuline põlvkond jõuab vanuriikka , siis keskmine pension hakkab suhteliselt langema .
Euroopas leiab see aset kohe pärast uue sajandi saabumist - 2000. aasta järel .
Ja mõnes rikkas riigis , näiteks Šveitsis , on see muutus juba käes .
Kõik rikaste Lääne riikide pensionärid hakkavad elama suhteliselt vaesemalt , kui nad elasid varem .
See on demograafiline probleem , mida oli ette näha 1960. aastatest .
Läänes käsitletaksegi seda madala sündimuse ühe aspektina , meile on aga taoline lähenemine veel võõras ja meie ühiskond aina loodab pensionäride olukorda parandada .
Soome ei soodusta põllupidamist , vaid ajab arukat rahvastikupoliitikat
Siinkohal sobib kõrvalepõige , mis iseloomustab hästi meie vildakat arusaamist Lääne rahvastikupoliitikast .
Eesti põllumehed räägivad siiani , et Soomes soodustatakse põllupidamist .
See ei ole aga sisuliselt õige .
Soome reguleerib hoopis rahvastiku regionaalset paiknemist - riik on huvitatud , et tema territoorium oleks suhteliselt ühtlaselt rahvastikuga kaetud .
Miks ?
Kõige lihtsam vastus kõlab - see on odavam .
Näiteks Eestis läheb aastal 2000 kooli kaks korda vähem õpilasi kui praegu .
Ja kui tänavu jäi meil 6 - 7 kooli allapoole tasuvuse taset , siis aastal 2000 saavad seda olema pooled koolid ( juba praegu on teada , kus nad asuvad ) .
Ja riigi ees seisab suur regionaalprobleem : paned koolid kinni , lahkuvad neist piirkondadest viimasedki lapsed koos vanematega .
Jätad koolid alles - tuleb rohkem maksta .
Nii võiks veel rääkida paljudest asjadest , mis näivad seisvat omaette , kuid tegelikult on seotud sündimusega , ja mille taga seisab üks baasprotsess - mittejätkusuutlik rahvastikutaaste .
Näiteks on ühiskonna korraldamiseks väga oluline teada , kas lapsed jagunevad nii , et kõigis peredes on üks laps või on pooled naised lasteta ja ülejäänutel on kolm last .
Kasvatus ja pedagoogiline lähenemine nii kodus kui koolis on neil puhkudel küllaltki erinev .
Rahvastikupoliitika - on sellest kasu ?
Probleemide tähtsuse järjekorda Euroopas iseloomustab selgesti 1999. aastal toimuv konverents “ Kairo +5 ” , kus on otsustatud arutada kahte põhilist ja üht regionaalset küsimust .
Need kaks põhilist on : mittejätkusuutlik sündimus ja rahvastiku vananemine .
Euroopa peab neid olulisemaks kui näiteks rännet , kui välismaalastega seonduvat , tööturgu , sotsiaalkindlustust .
Kõneks tulev ja kogu maailmajagu puudutav regionaalne probleem on tervisekriis Kesk-Euroopas .
Miks siis ikkagi just need küsimused ?
Euroopas on tehtud 30 aastat uurimistööd ning vaatamata sellele ei teata , kuidas tõsta sündimus taastetasandile , kuigi Euroopa mõistab nüüd palju täpsemalt , millised ohud liialt madala sündimusega kaasas käivad .
“ Aga siis on ju ikkagi õigus neil , kes väidavad , et mingit efektiivset rahvastikupoliitikat polegi võimalik välja töötada ? ” küsin Kalev Katuselt .
Jah , nii võib tõesti öelda .
Aga küsimusele saab läheneda ka teisiti .
Näiteks kuigi Soomes ja Portugalis on sündimus alla taastetasandi , on see Soomes siiski 30% kõrgem .
Taastetasandist allapoole jääv sündimus on üldine probleem , kuid pole ükskõik , kui madal see on .
Teine näide .
Prantslaste sündimus on alla taastetasandi olnud pikka aega ja nad on proovinud kõikvõimalikke meetmeid , kuid ülespoole pole see tõusnud .
Aga kui neilt küsida , kas sel tegevusel on mõtet , ütlevad nad - te vaadake meie naabermaid .
Nii Belgias , Saksamaal , Hispaanias kui ka Šveitsis on sündimus veel madalam ( seejuures on tegu erinevate riikidega - Šveits rikkam ja Hispaania vaesem kui Prantsusmaa ) .
Prantslaste jõupingutuste tulemus väljendub selles , et madala sündimuse juures on neil see siiski 20% kõrgem kui naabritel .
Eesti on hetkel just mitte Euroopa kõige madalama , aga oma regiooni mitte sobiva sündimustasemega .
Me jääme Skandinaaviamaadest maha 20 - 30% , juba isegi 30 - 40% ning oleme selle näitaja poolest sarnased Venemaale .
“ Tugev ” perekond ei ole pääsetee !
Mõni aeg tagasi jõudis avalikkuse ette fakt , mis mittedemograafidele mõjus šokilaadselt .
Nimelt arvati kaua aega , et palju lapsi sünnib seal , kus on traditsiooniliselt “ tugev ” perekond , ja et naiste emantsipatsioon , nende suur tööhõive , soov karjääri teha , suur vallaslaste protsent , kõrge lahutumus , suur vabaabielude osakaal jne . seonduvad madalama sündimusega .
Siis aga selgus , et vaid ühes Lääne-Euroopa riigis tõusis 1990. aastate alguses ( küll väga lühikeseks ajaks ) sündimus taastetasemele välja .
See juhtus Rootsis - riigis , kus naised on ehk ühed emantsipeerunumad ja käivad kõige enam tööl , kus on palju vallaslapsi jne .
Sündimus Rootsis küll langes uuesti , kuid juba 5 - 6 aastat on kõige kõrgema sündimusega piirkond Euroopas Põhja-Euroopa .
Sündimus on seal ligi 40% kõrgem kui Lõuna-Euroopas .
Ehk teiste sõnadega - kõigis valdavalt katoliiklikes maades ( Kreekas , Itaalias , Hispaanias , Portugalis ) , kus perekond on suhteliselt tugev ja vabaabielusid vähe , on sündimus madalam .
Kuidas seda fakti hinnata ?
Mõned ütlevad , et nüüd ei oska nad enam midagi arvata , teised - kuna nimetatud protsessid sündimust ei sega , siis avab see pigem uusi võimalusi rahvastikupoliitika kujundamiseks .
1980. aastate lõpul selgus ka , et mida konservatiivsem on riigi poliitika , seda vähem suudab ta sündimust mõjutada .
Eestis käsitletakse neid küsimusi aga äärmiselt konservatiivselt - sündimuse puhul räägitakse eeskätt suurperedest , mis tänapäeval olukorda ei mõjuta , sest neid on ühtemoodi vähe ( 3 -4% naistest ) olnud viimased 60 aastat .
Tegelikkuses saab määravaks hoopis ühe- ja kolmelapseliste perede vahekord ( üldine suund on kahele lapsele ; neid , kes lapsi üldse ei taha , on vähe ) .
Eesti konservatiivsus väljendub ka seadustes , mis meil nagu N. Liidu ajast pärit .
Meie 1994. aasta Perekonnaseadus ei kuulu selles tähenduses Põhjalasse .
Ja kui Eestis püütaks hetkel sündimust tõsta , siis ilmselt rakendataks valesid abinõusid , kardab Kalev Katus .
Nii juhtus laulva revolutsiooni ajal , mil taheti kasvatada eesti peret , suurenes aga hoopis immigrantide sündimus , mis oli 20 aastat olnud eestlaste omast madalam , siis aga tõusis samale tasemele .
Vead on seda kergemad tulema , et Eesti on ainus Euroopa riik , kus ei tehta ametlikke demograafilisi uuringuid .
Eestit tabab sündimustsunami
Sündimuse langus Eestis 1980. aastatel ja 1990. aastate alguses oli palju järsem kui üheski Euroopa riigis .
Absoluutarvudes : 1989. aastal sündinud 25 000 lapsest jäi aastaks 1997 järele veidi alla 13 000 , kadusid pooled .
Teine oluline fakt - 20. sajandi kõige arvukam sünnipõlvkond ( 1989 ) ja kõige väiksem ( 1997 ) paiknevad väga lähestikku , nende vahele jääb 7 - 8 aastat .
See muudab ühiskonna organiseerimise väga raskeks .
Tekib laine , mida võiks nimetada sündimustsunamiks või sündimus-elninjoks .
Kuidas see ühiskonda tabab ?
Näiteks 1997. aastal läks kooli kõige rohkem lapsi sel sajandil .
Tuli juurde teha klassikomplekte , võtta ametisse uusi õpetajad , teades , et seitsme aasta pärast pole neil tööd .
Õpetajaks aga ei õpita seitsmeks aastaks .
Lainetus jätkub
Oletame , et eestlaste sündimuse langus peatub praegusel tasandil - ca 25 000 meest-naist sünnitavad ca 13 000 järglast .
Sünnitajate põlvkond püsib suuruses 25 000 kuni aastani 2015 ( 2020 ) , pärast seda saab see olema 13 000 .
See pole ennustus , seda me teame .
Ja põlvkond , mis sünnib aastal 2015 ( 2020 ) on vaid 6000.
Selleks , et ka aastal 2015 ( 2020 ) sünniks 13 000 last , peaks sündimus tõusma 1970. - 1980. aastate tasemele .
Aga põlvkond suuruses 25 000 ei ole pärast aastat 2015 ( 2020 ) enam põhimõtteliselt võimalik .
Selleks peaks eesti peres olema keskmiselt 4 - 5 - 6 last , aga niisugust näitajat pole Eestis iialgi olnud .
Hetkel on eestlaste sündimus madal ja iive negatiivne , aga see pole midagi võrreldes olukorraga , mis tekib aastal 2015.
Siis langeb eestlaste iive hüppeliselt .
See on meie spetsiifiline probleem , mida Lääne-Euroopas pole olnud ja mida seal pole ka uuritud .
Kaua kulub aega eesti rahva kadumiseks ?
Bioloogliselt eestlased ju ei kaogi .
Aga rahvuse seisukohalt on sellele küsimusele väga raske vastata .
Kalev Katus väidab , et rahvastikuteadlasena polegi tema jaoks selline küsimuse asetus aktuaalne .
Tähtis on hoopis see , kuidas Eesti ühiskond kohaneb kahaneva struktuuriga .
On väga lihtne arvutada , kui suureks kujuneb praeguse sünnirezhiimi juures stabiilne rahvastik .
Meil sünnib aastas 13 000 last , neist üle 8000 eestlast .
Kui taoline sündimus püsiks , siis eestlaste arvu saamiseks tuleb sünnipõlvkond korrutada keskmise elueaga .
Kui kogu aeg sünnib 8000 last ja keskmine eluiga on u 70 aastat , saame rahvaarvuks 560 000 .
See tähendab , et Eestis saab olema vähem kõiki ametimehi .
Ühiskonnal on sellega raske kohaneda .
Kui hetkel on küsimus selles , et kaks asulat , olgu need kas või näiteks Mustla ja Mõisaküla , vajavad raha , ja meil pole anda mõlemale , siis eelistame üht ja toetame näiteks Mustlat .
Kahanevas ühiskonnas saavad mõlemad igal juhul kulutada järjest vähem , Mustla võimalused kitsenevad lihtsalt veidi aeglasemalt .
See on küll eelis , aga sellega on raske kohaneda , seda ei osata veel ka Euroopas .
Teine näide .
Eestlased on harjunud , et nagu iga Euroopa rahvas , nii arendame meiegi oma kirjandusteadust , et meil ilmub oma populaarteaduslik ajakiri !
Aga kahaneva ühiskonna puhul satub kahtluse alla , kas me üldse suudame teadust teha .
Näiteks pole Liivi Teaduste Akadeemiat , kuigi viimased liivlased on ju veel elus !
Tekivad raskused jalgpallimeeskonna kokku panemisega !
Või näiteks “ Ellerheina ” laulukoor , kus hetkel laulab 100 , 20 aasta pärast 70 , ja siis varsti vaid 50 last .
Edasi muutub koori eksisteerimine juba küsitavaks , sest häälerühmad jäävad nii väikeseks , et koor ei anna enam professionaalset mõõtu välja .
Kahanevas ühiskonnas juhtub nii kõikide valdkondadega , ning meie ees seisab probleem , kas me suudame säilitada kultuurrahvale omaseid funktsioone .
Ja on selge , et teatud tasemest alates enam ei suuda .
Island on ju iseseisev riik , mille olemasolu ei sea keegi kahtluse alla .
Kuid näiteks rahvastikuteaduses ei määra Island midagi .
Kui taolisi valdkondi tekib palju , siis pole rahvas enam täisvereline , sõltumata sellest , kas füüsiliselt on teatud arv seda keelt kõnelevaid ja kultuuri viljelevaid inimesi veel olemas .
Seepärast pole viimase eestlase surm minu jaoks probleem , küll aga fakt , et eestlasi on 20. sajandi jooksul järjest vähemaks jäänud , ütleb Kalev Katus .
Ja seda on tunda ka migrantide Eestisse saabumise kaudu .
Meil poleks neid ilmselt nii palju , kui rahvastikutaaste oleks Eestis olnud pidevalt progressiivne , kuigi nii otse seda muidugi seostada ei anna .
Eestisse ei tuldud ju seepärast , et siin oli väike sündimus .
Lihtsalt ühel momendil nõukogude korra tingimustes oli vaja midagi ehitada ja kuna ehitajaid polnud , siis toodi nad sisse .
Aga homme kerkib samalaadne probleem korvpallis - Eestis on kombeks seda harrastada ning kui mängijaid ei jätku , toome Ameerikast !
Kas olukord on lootusetu ?
Lääne kolleegid on omavahelistes jutuajamistes väitnud - selleks , et sündimus tõuseks taastetasandile , ei piisa mõne seaduse vastuvõtmisest või lihtsatest ja ühekordsetest vahenditest ( näiteks mingi rahaline toetus ) , vaja on väga suurt pööret kogu ühiskonnas .
Kuna Läänes seisab pensionäride majandusliku olukorra halvenemine silme ees ja ilmselt teravnevad ka migratsiooniga seonduvad asjaolud , siis nad arvavad , et see pööre saab teoks ( oletatakse , et 2010. aasta paiku ) .
Näiteks avalik arvamus kujuneb selliseks , et enam ei võeta riigitööle inimesi , kel pole kolme last , pensionikorraldus muutub aga nii , et pensionäri sissetuleku suurus hakkab sõltuma tema laste teenistusest .
See eeldab ühelt poolt ühiskonna valmisolekut ning teisalt peavad ka valitsused ja parlamendid olema valmis tegutsema .
Valmisolek pöördeks on Läänes rahvati erinev .
Võib juhtuda , et Norra teeb pöörde ära , aga näiteks Taani mitte ( see on nagu uimastitega , mida üks riik lubab ja teine ei ) .
Kui pööret ei toimu või see jääb hiljaks , siis võib olla lõplikult hilja - mitte konkreetsete isikute , aga rahva jaoks küll .
Euroopa rahvaste ees seisab lähemal ajal seega väga määrav moment - otsustatakse , kes jääb , kes kaob .
Euroopa rahvastikuteadlased tunnetavad oma missiooni ning leiavad , et Euroopa on teistele teenäitaja , sest kui rikkad riigid ei leia mooduseid rahvastiku arengu mõjutamiseks , siis vaesemad ei suuda seda hoopiski .
Kas eestlased jäävad hiljaks ?
Eesti pole taoliseks suureks pöördeks veel valmis , ühiskonda pole piisavalt informeeritud .
Aga eestlased on siin Läänemere kaldal isegi kaua vastu pidanud , arvab Kalev Katus .
Ja samas ta rõhutab , et on kahju , kui me toimuvat endale ei teadvusta .
Kui ühiskond mõistab olukorda , aga otsustab teadlikult täna paremini elada ja homsele mitte mõelda , siis see on teine asi - ka selline lahendus on võimalik .
Aga ühiskonnal peab olema otsustamiseks piisavalt infot !
Ning selle jagamine on muidugi rahvastikuteadlase esmane ülesanne !
Kalev Katusega vestles Kärt Jänes - Kapp
Hergi Karik Tallinna Pedagoogikaülikooli keemiaprofessor
Alustuseks esitame kaks tsitaati .
Louvre'i idamaade ja antiikkunsti osakonnas säilitatakse papüüruserulli , mis algab hoiatusega : “ … kui sellest teistele räägid , siis sured virsikusse … ” Teine tsitaat pärineb ühest sajanditevanusest india templist , kus ühel templi uksel oli kiri : “ Ära ava - muidu sured virsikusse !
” Mida tähendab see salapärane virsik ?
Juba sajandeid on tugeva mürkainena kasutatud sinihapet , teadusnimetusega vesinktsüaniidhape , ning selle sooli kaalium- ja naatriumtsüaniidi .
Sinihapet saadi virsikukividest .
Virsikukivi puitunud sisekesta purustamisel vabastatakse virsikuseeme .
Seemnete peenestamisel ja segamisel vee või veiniga saadaksegi tapvalt mürgine vedelik .
Göring viskas vedru välja , Rasputin ei teinud teist nägugi
Sinihapppe avastas 18. sajandi kuulsamaid keemikuid Carl Wilhelm Scheele .
Temale kuulub 7 keemilise elemendi ja paljude ühendite avastamise au , aga kahjuks ei toonud viimane avastus talle õnne .
Scheele suri ootamatult kaks päeva pärast oma abiellumist .
Sel ajal uuris ta äsja avastatud ja berliini sinisest eraldatud ainet , mida ta nimetas preisi happeks .
See nimetus on inglise keeles triviaalnimetusena käibel tänaseni ( Prussian acid ) , meie arginimetus sinihape tuletub aga saksa keelest ( Blausäure ) .
Keemikutel oli sel ajal üheks uurimisviisiks nn. organoleptiline katse : maitsta uuritavat ainet .
Nii toimis alati ka Scheele , ning ühe versiooni järgi sai see tema surma põhjuseks .
Sinihappe ja selle soolade surmaannus on väga väike , umbes üks kahekümnendik grammist , väikese noaotsatäis .
Vene avantüristi , imearsti-ennustaja ja viimase tsaari perekonna soosiku Grigori Rasputinit aga sinihappe ja selle sooladega tappa ei suudetud , kuigi talle anti mitmekordset surmaannust sisaldavat toitu ja veini .
Põhjenduseks on toodud mitu teaduslikku tõlgendust , mida siinkohal analüüsida ei jõua .
Tsüaniidide tähtsaks kasutusalaks kujunes väärismetallide eraldamine maagist , kuid ei unustatud ka tähtsust mürgina .
Teise maailmasõja ajal kasutati Saksamaal sinihappe derivaate tsüklon A ja B nime all koonduslaagrite gaasikambris .
Kriminaalromaanidest ja filmidest teame , et spioonil on sageli kraenurgas tsüaniidiampull , mille katkihammustamisele järgneb kohe surm .
USAs hukati surmamõistetuid varem sinihappeaurudega ja Nürnbergi kohtuprotsessil poomissurma mõistetud Hermann Göring jõudis ise lõpetada oma elu enne kohtuotsuse täideviimist .
Ta kasutas tsüaniidiampulli , mille talle viimase jumalagajätusuudluse ajal andis abikaasa .
Vältige mürgist moosi !
Luuviljade seemet ümbritseb sisekest , mida argielus luuks ehk kiviks ( ploomikivi , kirsikivi ) nimetame .
Luuviljade seemned sisaldavad amügdaliini , mis ensüümide ja vee toimel kergesti hüdrolüüsub kas organismis või soojendamisel , andes sinihappe ( HCN ) , glükoosi ja bensaldehüüdi :
C 20 H 27 NO 11 + 2H 2 O = HCN +2C 6 H 12 O 6 + C 6 H 5 CHO
Mürgitust põhjustab seemneis sisalduv amügdaliin .
Viimast on mõrumandlis 2,5 - 3,5% , virsikuseemneis 2 -3% , aprikoosi- ja ploomiseemneis 1 - 1,8% , kirsiseemneis 0,8% .
Veelgi vähem on amügdaliini õuna- ja pirniseemneis , toomingamarjades ja loorberilehtedes .
Inimene võib surmaannuse saada 50 - 60 mõrumandlist ja 100 ploomi- või aprikoosiseemnest .
Seepärast ei tohi luuviljade seemneid süüa .
Eriti on vaja hoiatada lapsi .
Sinihape on lenduv .
Seepärast tuleb kompoti valmistamisel seda tingimata keeta , et mürkained haihtuksid .
Kui kividega luuviljadele ( ploomidele , kirssidele ) valada peale vaid kuuma siirupit , siis amügdaliin ei lagune .
Sinihape ei lendu , vaid difundeerub aeglaselt kompotisse ja võib söömisel põhjustada mürgitust .
Soovitavam oleks aga moosi keetmisel juba eelnevalt eraldada kivid viljadest .
Mürgistustunnuseks on kõrvetustunne suus ja kurgus , süljevool , rõhumistunne südame piirkonnas , millele lõpuks järgneb surm .
Sinihappeauru kasutavad kaitserelvana teiste putukate vastu kivide all ja mullas elavad lameda kehaga tuhatjalgsed .
Märgime , et inimene hukkub ühe hingetõmbega sissehingatud HCN-aurust juba ühe minuti jooksul .
Et HCN-aurud võivad olmes moodustuda nailon- ja polüuretaanesemete termilisel lagunemisel ja põletamisel , siis ei tohi neid hävitada põletamisega .
Tuleb arvestada , et mürgine HCN võib organismi sattuda mitte ainult toidu , joogi ja õhuga , vaid ka läbi naha .
HCN tungib raskusteta läbi ka vigastamata nahast .
Mürgituse esmaabiks rakendatakse 0,2% -list kaaliumpermanganaadi lahust , vesinikperoksiidi , naatriumtiosulfaadi ja raudsulfaadi lahuseid .
Jüri Krustok Tallinna Tehnikaülikooli vanemteadur .
Füüsika-matemaatikakandidaat .
Lugu sellest , kuidas ühe mehe astrofüüsikahuvist on tänaseks sündinud uus ning revolutsioonilisi muutusi lubav tehnoloogia .
Süsiniku “ jalgpall ”
Professor Harold W. Kroto Inglismaalt pidas ennast tõepoolest spetsialistiks mikrolainete spektroskoopia alal .
Mikrolained , peale selle et aidata teil hommikuti köögis kiirelt putru valmistada , võimaldavad uurida ka maailmaruumi avarustes peituvate gaaside koostist .
Kroto uuris põhiliselt süsinikurikkaid suuri tähti ning nende atmosfääri keemilist koostist ja tuli järeldusele , et selliste tähtede atmosfääris tekivad omapärased vaid süsinikust ning lämmastikust koosnevad pikad molekulid .
Äkki on võimalik ka laboratooriumis neid molekule valmistada ?
Aga kuidas ?
Kroto pöördus oma probleemiga professor Richard E. Smalley poole USAst , kes uuris peamiselt metallide klastrite moodustumist .
Selleks oli ta ehitanud võimsa lasersüsteemi , mis oli võimeline aurustama praktiliselt igat materjali .
Smalley töötas sageli koos professor Robert F. Curliga , kelle soovitusel valmistatigi ette eksperiment keeruliste süsinikühendite sünteesiks Smalley seadmel .
1. septembril 1985. aastal saabuski Kroto USAsse ning alustati katseid .
Vaakumkambrisse asetati tükk süsinikku ning tugeva laseriimpulsiga aurustati osa tema pinnakihist .
Samal ajal lasti vaakumkambrisse paisuda heeliumil , mis momentaanselt jahutas tekkinud süsinikuaurud , misjärel teoreetiliselt oleksid pidanud moodustuma erisuguse suurusega süsiniku klastrid .
Uurijad “ kaalusidki ” tekkinud tolmu ära , kuid vastu ootusi ei olnud tekkinud erineva suurusega klastreid , vaid “ kaalud ” näitasid millegipärast , et tekkinud tolmus olid ülekaalus moodustised , mis koosnesid 60 süsiniku aatomist .
Eksperimendid kestsid ühtekokku 11 päeva ja selle aja jooksul sai selgeks , et avastati midagi enneolematut - uut tüüpi süsinikustruktuur .
Juba enne seda oli teada , et süsinik võib eksisteerida üsna mitmel kristallilisel kujul .
Näiteks on olemas tervelt 2 tüüpi grafiiti , 2 tüüpi teemanti ning üsna hiljuti avastati veel 2 erinevat süsiniku vormi .
Kuid kõnesolevas eksperimendis leitud süsinikuvorm oli tõepoolest eriline .
Struktuuriuuringud näitasid , et tegemist oli täiuslikult kerakujulise struktuuriga , mis meenutas suuresti üksikutest nahatükkidest kokkuõmmeldud jalgpalli .
Samasuguse struktuuriga oli ka kuppel , mille ameerika arhitekt R. Buckminster Fuller projekteeris Montreali maailmanäituseks 1967. aastal .
Innustatuna leitud sarnasusest nimetati avastatud struktuur esialgu buckminsterfullereeniks 1 , kuid aegade jooksul on sellest kohmakast nimest saanud lihtsalt fulleren , mis sõna otseses mõttes kõigutas oma eksistentsiga kogu senist keemiat .
Selle tunnustuseks anti kolmele uurijale 1996. aasta Nobeli keemiapreemia ning üle maailma läks lahti tormiliseks fullerenide uurimiseks .
Süsiniku “ torud ”
Oli aasta 1991 , kui jaapanlasest elektronmikroskoopia spetsialist Sumio Iijima võttis kätte ja hakkas uurima , mis õigupoolest tekib katoodile , kui fullerenide sünteesiks kasutada laserimpulsi asemel kaarleeki kahe süsinikelektroodi vahel .
Elektronmikroskoop paljastas tõepoolest veidraid moodustusi , mis mingil määral meenutasid torusid .
Need pikergused torukesed olid aga äärmiselt peenikesed , läbimõõduga vaid mõni nanomeeter .
Oli selge , et ka siin on tegemist millegi ennenägematuga , sest neis ei olnud vähematki sarnasust jalgpalli meenutavate fullerenidega .
Üpris kiiresti suutsid Iijima laboratooriumi töötajad leida mooduseid nn. nanotorude massilisemaks sünteesiks ning pärast tulemuste avaldamist mainekas teadusajakirjas “ Nature ” läks lahti tõeliseks madinaks füüsikute ja keemikute ringkondades .
Need mikroskoopilised torud osutusid igapidi erilisteks struktuurideks , lubades ka erilisi rakendusi tulevikuks .
Kuigi esimesed torud olid mitmekihilised ning meenutasid rohkem mitmete isolatsioonikihtidega veetoru , suudeti juba 1993. aastal valmistada ka ühekihilisi süsinikust nanotorusid .
Ämblikuniit inimestele
Miks need imetillukesed torud , millede nägemiseks ei piisa alati isegi elektronmikroskoobi lahutusest , on suutnud kogu maailma tehnolooge nii endast välja viia ?
Juba esimesed katsed nanotorudega näitasid , et nendel on kohutav tugevus , mis ületab terase tugevust umbes 10 korda .
Samas on nad ju õhkkerged .
Kas ei meenuta see mitte ämblikuniiti ?
Juba need kaks omadust on andnud toidet Arthur C. Clarke' i 1978. aastal avaldatud fantastilise idee praktiliseks realiseerimiseks .
Mainekas kirjanik unistas tõsimeeli nn. kosmilisest liftist , mille abil oleks olnud võimalik tehiskaaslasi kosmosesse vinnata .
Üks trossi ots koos vintsiga oleks tulnud kinnitada geostatsionaarsel orbiidil oleva satelliidi külge ning lift olekski valmis olnud .
Geostatsionaarsel orbiidil olev tehiskaaslane jääb Maa suhtes paigale , kuid kaugus temani on maapinnalt umbes 35 800 kilomeetrit .
Kõik senised materjalid puruneksid oma enda raskuse tõttu kaugelt enne sellisele kõrgusele jõudmist , kuid arvutuste kohaselt suudaks nanotorudest valmistatud tross selle ülesande täita !
Vaid millimeetrise läbimõõduga nanotorudest niit suudaks tõepoolest vastu pidada 20 tonni raskusele koormusele !
Loomulikult leidub niisugusele materjalile palju realistlikumaid kasutusalasid kui mingis ebamäärases tulevikus tehiskaaslaste kosmosesse vinnamine .
Igal pool , kus vajatakse tugevaid ning kergeid materjale , kuluvad nanotorud marjaks ära .
Kuid enne tuleb neid valmistada senisest palju suuremates kogustes .
Nanotorud on peale oma seninägematu tugevuse veel ka äärmiselt elastsed .
Et seda teada saada , tuli Põhja Carolina Ülikooli teadlastel USA-st konstrueerida eriline seade , mille peamiseks komponendiks oli aatomjõu mikroskoop .
Selle kavala seadme abil suutsid teadlased üksikuid nanotorusid korduvalt painutada , kuid alati võtsid nad tagasi algse kuju ilma mingisugusegi mõranemiseta .
Sellest jutust võib küll jääda mulje , et midagi keerulist siin polnud , kuid pidagem meeles : nanotorude läbimõõt on vaid paar nanomeetrit !!
Süsiniku fiibreid kasutatakse juba ammu näiteks tennisereketite valmistamisel , kuid süsiniku nanotorud ületavad kõiki fiibrite niigi häid omadusi veel omakorda sadu kordi .
Kõlab lausa uskumatult , kuid ometi on see tõsi .
Tuleviku “ söestunud ” elektroonika
Võib-olla olulisem veel , kui nende torude tugevus ning kergus , on nanotorude füüsikaliste omaduste lai skaala .
Juba esimesed teoreetilised arvutused näitasid , et nanotorud võivad olla nii head elektrijuhid kui ka pooljuhid , sõltuvalt sellest , millise diameetriga nad on valmistatud .
Milline ideaalne materjal elektroonikale !
Kui need torud vaid nii pisikesed poleks !
Aga võib-olla on just nende väiksus tuleviku elektroonikale oluline ?
Mikroskeemide valmistajad on juba ammu leidnud , et transistoride mõõtmed mikroskeemil vähenevad ajas eksponentsiaalselt nn. Moore'i seaduse kohaselt .
Aastateks 2010 - 2015 peaks selle seaduse kohaselt transistori mõõtmed olema juba aatomite suurusjärgus .
Oleks raske kujutleda , et selline mõõtmete vähenemine saaks võimalikuks senise ränitehnoloogia baasil .
Üks võimalus Moore'i seadust täita olekski nanotorudest pooljuhtelementide kasutuselevõtt .
Ja esimene nanotorudest pooljuhtelement valmiski eelmise aasta oktoobris mitme maa teadlaste ühistööna .
Valminud seade oli maailma väikseim pooljuhtdiood , mis koosnes kahest erineva läbimõõduga ja seega ka erineva juhtivusega süsiniku nanotorust .
Asja teeb muidugi huvitavaks ka see , et kuigi saadud seade töötas nagu pooljuhtdiood ikka , polnud tema valmistamiseks kasutatud ühtegi pooljuhti .
Niisuguste mõõtmetega dioodi valmistamine polnud muidugi kerge ülesanne ning ilma uusimaid mikroskoopia saavutusi kasutamata oleks tema valmistamine jäänudki unistuseks .
Õnneks oli teadlaste kasutuses nn. skaneeriv tunnelmikroskoop , seade , mis on võimeline “ nägema ” ka üksikuid aatomeid .
Tunnelmikroskoobi mõõtepeaks on maailma väikseim metallist püramiid , mille tipus on vaid üksik aatom .
Nanotorudest dioodi valmistajatel õnnestus selle üliterava püramiidi tipp lähendada nanotoru otsale ning nanotoru “ kleepus ” tugevalt tipu külge .
Nii tugevalt , et teda oli võimalik aluse küljest lahti tõmmata ning teiste nanotorudega kontakti viia .
Kuna tunnelmikroskoobi peast saab ka elektrivoolu läbi lasta , siis suudetigi tekkinud dioodi karakteristikud ära mõõta .
Esimesest dioodist töötava integraalseadmeni on veel muidugi pikk maa , kuid vähemalt paljud laboratooriumid maailmas on kindlalt veendunud , et süsiniku nanotorud tõrjuvad juba õige pea elektroonikast välja senini veel domineeriva räni .
Kuid juba lähemas tulevikus planeeritakse nanotorude kasutamist räniplaatide graveerimisel .
Asdendades skaneeriva tunnelmikroskoobi mõõtepea tugeva nanotoruga , saaksime täiusliku graveerimismasina , mis suudaks paigutada räniplaadile pooljuhtelemente senisest kümneid kord täpsemalt ja tihedamalt .
Fantaseerime edasi
Juba ainuüksi toodud tehnoloogilised rakendused lubaksid nende realiseerimisel tõelist revolutsiooni tehnikas , kuid uuringud käivad veel mitmete muudegi võimalike rakenduste kallal .
Üheks omapärasemaks oleks informatsiooni lugemine pikkadest orgaanilistest molekulidest ( näiteks DNA ) koosneva nanotorust mõõtepeaga skaneeriva tunnelmikroskoobi abil .
Juba praegu on teadus võimeline nendesse informatsiooni kirjutama , kuid informatsiooni lugemine ilma pikkade molekulide lõhkumiseta pole senini tavaliste meetoditega õnnestunud .
Nanotorude abil oleks aga ka see võimalik .
Ütlematagi on selge , et tulemuseks oleks seninägematu tihedusega mäluseade .
Informatsiooni võib aga kirjutada ka näiteks teemandi pinnale ja ka siin saab seda lugeda nanotoruga skaneeriva tunnelmikroskoobi abil .
Andmekirjutamise tiheduseks oleks seejuures tagasihoidlike arvestuste kohaselt 10 15 baiti / cm 2 !
Tuletame meelde , et praegu kasutatavates parimates DVD seadmetes on see vaid 10 8 baiti / cm 2  .
Nanotorud peaksid olema ka atraktiivsed vesiniku ohutute ladustajatena .
Mitmes laboratooriumis maailmas uuritakse käesoleval ajal nanotorusid just seda rakendust silmas pidades .
Kuid nagu grafiitki , taluvad ka nanotorud väga kõrgeid temperatuure ning on seega ideaalseks materjaliks kosmosetööstuses .
Samal ajal võib aga peatselt oodata nanotorude baasil valmistatud kiirgusvastuvõtjate , laserite , sensorite ja paljude muude senini veel nimetamata seadmete sündi .
1 Vt. Tõnis Pehk .
Molekulaarsed kuullaagrid .
“ Horisont ” nr. 1 / 2 1992 , lk 35.
GEORG LIIDJA ( 1933 ) Eesti Teaduste Akadeemia akadeemik , Keemilise ja Bioloogilise Füüsika Instituudi vanemteadur .
Füüsika-matemaatikadoktor .
Radioaktiivne pilv , mis 12 aastat tagasi 26. aprilli varahommikul Tšernobõli tuumaelektrijaama neljanda energiabloki purunenud aatomikatlast taevasse tõusis , muutis maailma .
Katastroofi tagajärjel said suuremal või vähemal määral kiiritada sajad tuhanded inimesed nii tuumajaama lähedal kui ka mitmes piirkonnas Ukrainas , Valgevenes , Venemaal ja kaugemalgi .
Reaktori purunemisele järgnevatel päevadel oli surmaohvreid 31.
Teadmata on aga nende inimeste hulk , kelle elupäevad seetõttu oluliselt lühenesid või on veel lühenemas .
Radioaktiivse kiirguse oht , mida inimesed olid õppinud kartma pärast aatomipommide heitmist Hiroshimale ja Nagasakile Teises maailmasõjas augustis 1945 ning mis hakkas ununema pärast atmosfääris ja vee all tehtavate tuumakatsetuste keelustamist 1963. aastal , kerkis inimkonna kohale uuesti .
Kiirgus kui riskitegur
Riskitegurid ei lase meil elada selle päevani kui “ loomulik surm ” saabub .
Risk on mõõdetav suitsetatud sigarettide , liikluskeerises või rahukaitseoperatsioonides viibitud tundide , söödud pekikilode , kuulatud sõimusõnade , jääl sooritatud piruettide või mis tahes muude elu- ja tervistohustavate asjaoludega , mille mõju võib välja arvutada ja summeerida .
Radioaktiivne kiirgus , samuti nagu ravi- või diagnostikatarbeline röntgenikiirgus tapab küll vähem kui suitsetamine , alkoholi ülemäärane pruukimine , autod , tulirelvad , elektriseadmed , kuid on siiski oluline riskitegur .
Kiirgus , mis kohtab oma teel mingit takistust , olgu see näiteks inimene , tungib sellest osaliselt läbi ja osaliselt neeldub .
Ja kurja teeb just neeldunud osa , kutsudes esile keemilisi protsesse , mis algavad kiirgust neelava keha aatomite ioniseerimisega ( siit ka nimetus - ioniseeriv kiirgus ) .
Elavas organismi rakkudes põhjustab kiirgus muutusi , mille tõttu nad kas hävivad või hakkavad hoopis vohama .
Suure doosi 1 korral organism sureb .
Radioaktiivne kiirgus on osakeste voog , mis lähtub looduslikest või tehislikest radioaktiivsetest elementidest .
Looduses on nendeks uraani , tooriumi , kaaliumi ning rubiidiumi radioaktiivsed isotoobid ning uraani ja tooriumi tütarelemendid , viimaste hulgas raadium ning radoon .
Neutronitega kiiritamise teel võib tehislikult radioaktiivseks muuta aineid , mis seda muidu ei ole .
Nii sünnivad näiteks tseesiumi ja strontsiumi radioaktiivsed isotoobid .
Kiirgus esineb α - , β - või γ-kiirte kujul , milleks on vastavalt heeliumi aatomi tuumad ( mis omakorda koosnevad kahest neutronist ja kahest prootonist ) , elektronid või elektromagnetilise välja kvandid .
Palju oleneb sellest , milliseid elundeid kiirgus tabab .
Näiteks silmalääts , luuüdi ja munandid on palju tundlikumad kui nahk , soolestik või piimanäärmed , vahepealse tundlikkusega on kopsud ja maks .
Kui aga keegi võtab radioaktiivse aine tüki kätte või pistab selle tasku , siis kahjustab kiirgus kõige rohkem sõrmi või taskulähedast kehapiirkonda .
Kiirgus tekitab kahjustusi , mis on sarnased põletuse tagajärgedega : punetus , villid , raskemal juhul naha kärbumine .
Radioaktiivset ainet sisse hingates või koos toiduga süües saab organism kiiritatud seestpoolt .
Radioaktiivne jood koguneb kilpnäärmesse ja põhjustab kilpnäärmevähki .
Kui saadud doos on 100 greid või suurem , siis järgneb surm mõne tunni või hiljemalt mõne päeva jooksul närvisüsteemi kahjustuse tagajärjel .
Doos 10 greid , on samuti surmav , kusjuures surma põhjuseks on sisemine verejooks kahjustatud elunditest .
Näiteks mees Kiisalt , kes tõi 1994. aasta sügisel Tammiku jäätmehoidlast varastatud radioaktiivse preparaadi taskus koju , suri nädal hiljem neerukahjustuste kätte .
5 grei suuruse doosi saanud inimene haigestub raskekujulisse kiiritustõppe , mille sümptoomide hulgas on olulisel kohal vereloomeelundi ( luuüdi ) kahjustused .
Umbes nädala aja jooksul langeb leukotsüütide , trombotsüütide ja teiste vererakkude arv katastroofiliselt , mille tagajärjel kaob organismi vastupanuvõime infektsioonile .
1 grei saanud inimene jääb samuti kiiritushaigusse , kuid selle sümptoomid kaovad mõne aja möödudes .
Öelduga asi siiski ei piirdu , sest paar protsenti inimestest , kes kõik on saanud 1 grei kiirgust , haigestuvad kunagi vähktõppe .
Mõned kiiritatutest pärandavad kahjustusi oma järglastele .
Sellise järelmõju suurus on teada vaid ligikaudu .
Kiiritusohvrite epidemioloogiline uurimine võimaldab radioaktiivse kiirguse kui riskiteguri arvulist väärtust täpsustada .
Kuid selleks peab olema teada igamehe saadud kiiritusdoos .
Kuidas doosi mõõdetakse ?
Selleks kasutatakse dosimeetreid .
Nende puhul kõlbab põhimõtteliselt iga aine , milles kiirituse tagajärjel tekkivad muutused on võrdelised saadud doosiga .
Näiteks sobib selleks tükk tundlikku fotofilmi ( või spetsiaalset röntgenifilmi ) , mis on kaitseks valguse eest musta paberisse pakitud .
Kui kiirguse käes olnud film ilmutada , võib ta mustaks minna ( nii avastaski prantslane Antoine Henri Becquerel aastal 1896 uraani radioaktiivsuse ) .
Filmi optiline tihedus on võrdeline doosiga ja seda saab mõõta densitomeetriga .
Levinud on ka elektromeetrilised dosimeetrid , milles asub laetud kondensaator .
Kiirguse toimel tekivad kondensaatorit ümbritsevas gaasis ioonid , mis juhivad kondensaatori tühjaks ; nende toime on samuti doosiga võrdeline .
Täpsemad dosimeetrid kasutavad luminestsentsi , helendust , mis tekib mõningates kiiritatud ainetes , kui neid seejärel soojendada või nähtamatu infrapunase valgusega .
Sellises dosimeetris on kiirguse mõõduks soojendamise ja infrapunakiirgusega mõjustamise vältel dosimeetrist välja lennanud valguskvantide arv .
Tuumajaama töötajad ja muud professionaalselt kiiritusega kokku puutuvad isikud peavad dosimeetreid kaasas kandma , nad alluvad regulaarsele dosimeetrilisele kontrollile , ja kui juhtub avarii , siis on ka saadud doosid reeglina teada .
Erandid võivad olla seotud kiiritatava või dosimetristi tahtmatu eksituse või tahtliku võltsimistaotlusega .
Näiteks Inglismaalt on lähiminevikust teada juhtum , kus radioaktiivse preparaadiga töötav spetsialist suri kiiritustõppe , aga tööl korralikult registreeritud ja dokumenteeritud annused ei andnud ligilähedaltki surmava doosi mõõtu välja .
Jaapani spetsialistide abiga läbi viidud kohtuekspertiis tegi kindlaks , et mees oli töölt võetud radioaktiivse preparaadiga omavoliliselt kontrollimatult tegelenud ( “ haltuurat ” teinud ) ja sealjuures ennast tugevasti kiiritanud .
Lihtsurelikul pole üldse dosimeetrit taskus .
Üks võimalus rekonstrueerida temale osaks langenud doosi on nn. retrospektiivse dosimeetria meetod , mida Pripjati linna ( seal elasid Tšernobõli tuumajaama töötajad ) kiirgusolukorra taastamiseks on kasutatud .
Said ju katastroofi ajal seal kiiritada nii inimesed kui loomad , taimed ja kivid , ning majad ja nendes asuvad esemed .
Mõned neist on väga head looduslikud dosimeetrid .
Näiteks portselanvaasid , elektriisolaatorid , kraanikausid ja klosetipotid , samuti keraamilised seinaplaadid ja paljud muud esemed , mille valmistamiseks on kasutatud kvartsiterakesi sisaldavat liiva või savi .
Kvartsi luminestsentsi on aga hästi tundma õpitud ja selle abil doosi määramise metoodika ka põhjalikult välja töötatud .
Ometi muudavad mitmed asjaolud elanike asupaigast korjatud esemete abil tõelähedase isikudoosi tagantjärele arvutamise ikkagi raskeks .
Ent iga inimene kannab endaga kaasas veel sünnipäraseid dosimeetreid .
Nendeks on eeskätt veri ja hambad .
Verelibled dosimeetrina
Doosi hindamisel kasutatakse kiiritushaiguse sümptoome endid , sest nendevaheline seos on paljude näidete varal läbi uuritud .
Lümfotsüütide ja granulotsüütide arvu muutused veres võimaldavad doosi hinnata kiiritusele järgnevate päevade ja nädalate jooksul .
Kuude möödudes kiiritusest on võimalik kasutada tsütogeneetilisi meetodeid .
Nimelt lõikab rakutuumas neeldunud kiirgus katki DNA-ahelaid , mis võivad hiljem valesti liituda : tekivad kromosoomiaberratsioonid .
Normaalsete X- ja Y-kromosoomide hulka tekib kahe tsentriga või ringikujulisi värde ja fragmente , mille arv rakus on mikroskoobi all kokku loetav .
Samuti võib sealt leida vahetatud osadega pealtnäha normaalseid kromosoome , mille äratundmiseks kasutatakse luminestsents-markeeringut .
Kromosoomiaberratsioone loendatakse peamiselt lümfotsüütides , mis satuvad verre luuüdist .
Defektsete kromosoomide arv sõltub kiiritusdoosist mittelineaarselt ja oleneb ka doosi kiirusest : hetkeline või ka mõnetunnine kiiritus annab mitu korda suurema efekti kui sama doos ühtlaselt nädala või kuu aja peale jagatult .
Seepärast ei anna kirjeldatud meetod otseselt doosi väärtust kätte .
Lümfotsüüdirakkude edasine saatus oleneb aberratsiooni tüübist .
Defektse tuumaga rakk ei anna pooldumisel elavaid järglasi ja nende rakkude arv hakkab pärast kiiritust mõne kuu möödudes langema .
Erandi moodustavad vahetatud osadega kromosoomid
Joonis 1  .
Kui ühes rakutuumas lõigatakse katki kaks või enam kromosoomi , või vad nad valesti kokku kasvada ( tekivad retsiprokaalsed translokatsioonid )
, mis säilivad rakkude pooldumisel ja päranduvad sugurakkude kaudu ka järglastele , võimaldades kunagi saadud kiirgust hinnata pikema aja möödudes .
Veel üks dosimeeter - hambad
1984. aastal avaldas Jaapani teadlane Motoji Ikeya töö , milles mõnede Hiroshima ja Nagasaki tuumaplahvatuse üleelanute kiirgusdoosi hinnati nende hammaste abil .
Hambaemail reageerib kiirgusele ja temas toimuvad muutused on jälgitavad põhimõtteliselt samuti kui fotomaterjaliski .
Tõsi , kiiritatud hambad ei lähe mustaks nagu fotopaber , kuid kui hammas asetada magnetvälja , siis omandab ta võime neelata mikrolainevälja .
Kiiritatud hambaemaili spektris tekivad iseloomulikud elektron-paramagnetilise resonantsi ( lühendatult EPR ) neeldumisribad , mida võib mõõta EPR-spektromeetri abil .
Nende ribade intensiivsus on võrdeline saadud doosiga ja ei sõltu doosi kiirusest .
Joonis 2.
Pärast ohverdatud hamba signaali mõõtmist antakse uuritavale proovile laboratooriumis korduvalt lisakiiritust , mille doos on täpselt kontrollitud .
Iga kord mõõdetakse signaal uuesti üle .
Saadud sõltuvust graafiliselt edastades ja lineaarselt null-signaalini üle kandes jääb graafiku x-telje lõik Do , mis võrdub esialgse doosiga .
Inimese luukoe mineraalosa moodustab põhiliselt hüdroksüapatiit , mille keemiline valem on Ca 10 ( PO 4 ) 6 ( OH ) 2  .
Hambavaabas e . emailis on hüdroksüapatiidi prismakujulised mikrokristallid korralikult pakitud ja orgaanilisi lisandeid on vähe ( ~1% ) võrreldes dentiini ja muu luukoega ( üle 10% ) , sellest ka hambavaaba eriline vastupidavus “ ajahambale ” .
Hambavaaba silmapaistev kiiritusmälu on seotud lisanditega hüdroksüapatiidis .
Nimelt asendub juba hammaste kasvamise ajal imiku või hiljem nooruki lõualuus osa hüdroksüapatiidi fosfaatrühmi ( PO 4 ) 3 - karbonaatrühmadega ( CO 3 ) 2 - .
Ioniseeriva kiirguse toimel tekivad kristallides laengukandjad : elektronid ja augud , mis karbonaatrühmadega seondudes moodustavad radikaale .
Viimaste uurimine pole käesoleval ajal veel lõppenud , kuid nende seas on leitud ( CO 3 ) - , ( CO 3 ) 3 - ja eriti stabiilseid ( CO 2 ) - molekule .
Stabiilsus tähendab , et kord tekitatud radikaalide arv hammastes ei kahane radioaktiivset kiiritust saanud indiviidi suus tema eluajal ega hiljemgi .
Hambavaabal baseeruv EPR-dosimeetria ehk lühemalt öeldes odontodosimeetria on tundlikum kui vererakkude kromosoomianalüüsile tuginev biodosimeetria , millest on kasu just väikeste dooside kindlakstegemisel .
Nüüdisaegne aparatuur võimaldab usaldatavalt registreerida doosi juurdekasvu , mis on väiksem kui 0,05 Gy .
Kuid meetodil on ka puudusi .
Enne mõõtmist on vaja hambavaap dentiinist eraldada ja jämedateraliseks pulbriks uhmerdada .
See tähendab , et hammas tuleb suust välja tõmmata ning sellega tervete hammaste omanik vaevalt nõustub .
Standardse 9 GHz ( X-riba ) spektromeetri jaoks vajalik kogus hambavaapa , sõltuvalt nõutavast täpsusest , on 50 - 200 mg ja seda ei õnnestu sageli ühestainsast kaariesest söödud hambast saada .
Jaapani teadlaste püüded valmistada spektromeeter , milles mõõteresonaator pannakse patsiendi suhu ja mõõtmisi sooritatakse in situ , pole seni andnud piisava tundlikkusega tehnilist lahendust .
Kui kasutada mõnevõrra tülikamat 35 GHz ( Q-riba ) spektromeetrit , võib piirduda 2 - 5 mg prooviga , mida on lootust saada tavalise hambaravi käigus hammast välja tõmbamata .
Seni on massilised elanikkonna doosi määramised Ukrainas ja Venemaal sooritatud muu hulgas ka tuhandete ekstraheeritud hammaste najal .
Luu- ja hambakell
Kui mõni ettevõtmine läheb nurja , siis on teatud aja möödudes kena öelda , et sellest on järele jäänud ainult hambad .
Ammu väljasurnud selgroogsetest organismidest säilivad paleontoloogilistes leidudes samuti kõige paremini luukude ja eriti kaua hambad .
Leidude vanuse määramiseks kasutatakse mitmeid meetodeid .
Üks nende seas on ühine radioaktiivse kiirguse dosimeetriaga .
Selleks tuleb mõõta luuleidude EPR-signaali .
Kui on lisaks ära mõõdetud , kui suur on radioaktiivse kiirguse intensiivsus paleontoloogilise leiu asukohas maa sees ( tüüpiline väärtus vastab doosi kiirgusele 1 kuni 2 Gy aastatuhande jooksul ) , siis on ka teada , kui kiiresti “ tiksub ” seal luu- või hambakell .
Siinkohal olgu märgitud , et geoloogiliste leidude dateerimine karbonaatse materjali ( näiteks molluskite kodade ) abil EPR-meetodil oli varemgi tuntud ja sellealaseid uuringuid on teinud ka Eestis Geoloogia Instituudis dr. Galina Hütt ja dr. Anatoli Molodkov .
Kanada teadlase Henry Schwarczi 1985. aastal avaldatud töö mammutihammaste EPR-spektroskoopiast oli autori teadmist mööda esimene , mis näitas väga vanade , kuni miljoni aasta vanuste arheoloogiliste leidude najal hambaemaili pikaaegset kiiritusmälu .
Inimese eellaste vanuse määramisel nende eneste hambaid mõnda aega EPR-spektromeetrisse ei pandud , nähtavasti kartusest haruldasi leide rikkuda .
Küll aga tehti seda samadest leiukohtadest pärit loomade hammastega .
Alles 1996. aastal dateerisid Austraalia teadlane Rainer Grün jt.
Florisbadist ( Lõuna-Aafrikas ) 1932 välja kaevatud hominiidide hambaid , saades EPR-meetodil nende vanuseks 259 000 ± 35 000 aastat .
Mõõtmiseks kasutatud kaks hambafragmenti , massiga 10 ja 25 mg , kinnitati pärast mõõtmiste sooritamist leiu külge tagasi .
Tallinnas Keemilise ja Bioloogilise Füüsika Instituudis tehtud uuringud ultravioletse kiirguse toimel hambavaabas tekkivate muutuste kohta on näidanud , et paleontoloogilise leiu vanuse määramine nõuab ettevaatust .
Kui väljakaevatud luud ja kondid on kindlasti olnud kogu aeg setetesse maetud , siis on radikaalid nendes tekkinud radioaktiivse kiirguse toimel ja EPR-meetodi kasutamine dateerimiseks õigustatud .
On aga leitud kolp mõnda aega maapinnal pleekinud , siis tuleb arvestada , et paleodosimeetriline kell on tiksunud kiiremini : üks aasta päikesevalgust ( keskmistel laiuskraadidel ) võis leiu näivat vanust umbes aastatuhande võrra pikendada .
1 Rahvusvahelises mõõteühikute süsteemis ( SI ) on kiirgusdoosi ühikud grei ( Gy ) ja raad ( 1 rad = 0,01 Gy ) .
Tuntum on ehk vanem ühik röntgen ( 1 R > > 1 rad ) .
Greid defineeritakse kui kehale kiirgusega üle antud energia tihedust : üks Gy tähendab , et 1 kg ainet on saanud 1 dzauli ( J ) energiat .
On see suur või väike ühik ?
Arvesse võttes vee erisoojust 1 kcal / kg × kraad = 4,2 kJ / kg × kraad saame , et radioaktiivse allikaga vett soojendades läheks vee keema ajamiseks umbes kakssada tuhat greid ( 200 kGy ) .
Seega on grei justkui väike ühik , aga ometi , õnnetusjuhtumitest on selgunud , et vaid 3 - 5 Gy kiiritust saanud inimestest surevad pooled mõne nädala jooksul kiiritustõppe .
Selle põhjuseks on nimelt kiirguse ioniseeriv toime .
Niisugune surmav ( letaalne ) doos kehtib γ-kiirguse korral , millel on suur läbitungimisvõime .
Elektronid ja eriti α-osakesed sügavale ei tungi .
Samal ajal annavad nad oma energia ära lühikese maa peal , tekitades oma teel tihedalt ioone .
Paljudele ainetele , sealhulgas elusainele , on iseloomulik kiirguse toime mittelineaarsus : näiteks kui doos on kümme korda suurem , siis esile kutsutud efekt ( näiteks hukkunud rakkude arv ) on rohkem kui kümme korda suurem , ruutsõltuvuse korral sada korda suurem võrreldes ühekordse doosiga .
Seetõttu α-osakestest saadud grei on palju mõjusam kui grei γ-kiiri .
Seda erinevust arvestab bioloogilise ekvivalentdoosi ühik siivert ( Sv ) .
G-kiirguse korral on siivert ja grei võrdsed , α-kiirguse korral on 1 Gy ligikaudu võrdne 10 Sv-ga ( täpsem vahekord oleneb osakeste kineetilisest energiast ) .
PEEP KALV astronoom
Tänavu tähistab Praha ülikool oma 650. ja Tšehhi astronoomia oma 100. aastapäeva .
Päris alguseks peetakse siiski aastat 1722 , mil Praha ühes jesuiidikolledžis alustati astronoomilisi ja meteoroloogilisi vaatlusi .
Esimese tähetorni ehitas asjaarmastaja astronoom Josef Jan Frič 1898 Prahast 35 km kagus asuvasse Ondřejovi külakesse .
Tšehhoslovakkia iseseisvuse 10. aastapäeval 1928 kinkis Frič tähetorni riigile ning 1953 rajati selle baasil Tšehhoslovakkia Teaduste Akadeemia Astronoomia Instituut .
Seal mail oli veel keerukam kui meil - 1993 tuli vara , ka observatooriumi sisseseade , jagada tšehhide ja slovakkide vahel .
Praegu on Tšehhi astronoomid tegevad viiel alal : tähefüüsika ( selles valdkonnas töötavad ka Tartu ja Tallinna astronoomid , ning kuigi tihedast koostööst just rääkida ei saa , jälgitakse ja kasutatakse ära teineteise tulemusi ) , päikesefüüsika , Maa-lähedase kosmose füüsika , planeetidevaheline keskkond , dünaamiline astronoomia .
Tšehhi astronoomide tööde seas ei ole üldsust vapustavaid hiilgavaid avastusi , kuid vajalikku tööd on tehtud tublisti .
Tunnustus on seegi , et Euroopa Astronoomia Ühing otsustas oma 7. kongressi septembris 1998 korraldada Prahas .
Mis tahes riigi nii intellektuaalse kui majandusliku arengu taset näitab kvalifitseeritud asjaarmastajast teadlaste ( eeskätt linnuvaatlejate , arheoloogide ja astronoomide ) suhteline arvukus .
Tšehhi Vabariigis on 8 planetaariumi , 32 amatöörtähetorni ja 18 astronoomia seltsi / klubi .
Kokku 58.
Meil 4.
HARRI JÄNES meedik
Tšehhi ja eesti rahva minevikust võib leida huvitava kultuuriloolise kokkusattumuse .
Teatavasti jagas esimene eestikeelne ajakiri “ Lühhike öppetus … ” , mis ilmus Põltsamaal 1766 - 1767 , lugejaile arstlikke nõuandeid .
Ja ka esimene Tšehhimaal trükitud teadusraamat - Albik z Uničova ( 1358 - 1427 ) kirjutatud “ Vetularius ” käsitleb arstiteadust .
Tšehhi arstiteadlaste hulgas pole vähe neid , kelle nime või töötulemusi teab iga arstiteaduskonna üliõpilane .
Paljud tšehhi õpetlased on jätnud kustumatu jälje meditsiini ajalukku .
Valdav enamik tuntud tšehhi meedikuid õppis ja hiljem ka töötas Praha Karli ülikoolis .
18. sajandi teisel poolel ei olnud anatoomia ega füsioloogia veel kujunenud iseseisvaks teadusharuks .
Tavaliselt tegeles üks teadlane korraga mõlemal erialal .
Nii ka tšehhi anatoom ja füsioloog Jiří Procházka ( 1749 - 1820 ) , kes uuris närvisüsteemi ehitust ja talitlust .
Ta rajas refleksiteooria alused ning näitas katseliselt veel kord , et seljaaju eesmised juured juhivad motoorseid , tagumised aga tundeimpulsse .
1779. aastal avaldas Jiří Procházka töö “ Anatoomiline traktaat närvide struktuurist ” .
Ta asutas Prahas ja Viinis anatoomiamuuseumi .
J .
Procházka tööd jätkas Jan Evangelista Purkyné ( 1787 - 1869 ) , kes pani aluse mikroskoopilisele anatoomiale - histoloogiale .
Ühena esimestest töötas ta aastail 1825 - 1837 välja õpetuse taimede ja loomade rakulisest ehitusest .
Oma uurimustes käsitles J . E .
Purkyné peale tsütoloogia veel embrüoloogiat ja nägemise füsioloogiat .
Purkyné nime kannavad suured närvirakud väikeajus , südame erutusjuhtekiud ja füsioloogiline fenomen , mis seisneb silma suhtelise heledustundlikkuse nihkumises hämaruses spektri sinise osa suunas .
1839. aastal asutas ta Wrocławis maailma esimese füsioloogiainstituudi .
Silmapaistev patoloogilise anatoomia rajaja oli tšehh Carl Rokitanský ( 1804 - 1878 ) .
Koos kuulsa saksa õpetlase Rudolf Virchowiga ( 1821 - 1902 ) tegi ta suurt tööd , et uuele meditsiinidistsipliinile eluõigust võita .
Lahangumaterjali kogumine ja süstematiseerimine võimaldas selgitada ja täpsustada haiguste olemust ning avastada uusi haigusvorme .
Tal oli palju edukaid õpilasi .
C. Rokitanskv tegutses küll ühes suunas R. Virchowiga , kuid kahe suure teadlase arusaamad haiguste põhjustest olid täiesti erinevad .
Kui C .
Rokitanský pooldas 19. sajandiks juba vananenud humoraalpatoloogiat , mille järgi haiguste peapõhjus on organismi vedelike ebanormaalne seisund ( “ mahlade riknemine ” ) , siis R. Virchowi arusaamad olid edumeelsemad , sest tsellulaarpatoloogia esindajana väitis ta , et haiguste peapõhjused peituvad rakkudes .
Peale anatoomia ja füsioloogia on tšehhi teadlased jätnud püsivaid jälgi teistegi meditsiiniharude ajalukku .
Parasitoloog S. Prowazek ( 1875 - 1915 ) avastas 1913. aastal riidetäis tähnilise tüüfuse tekitaja , mis kannab tema nime - Rickettsia prowazeki .
Tähniline tüüfus on kõrge palavikuga kulgev raske nakkushaigus , millesse varem suri 30% haigestunuist .
Tänu antibiootikumravile on nüüdisajal suremus vähenenud .
Peale riidetäi siirutavad riketsiat ka peatäid , kes samuti nakatuvad haige inimese vere imemisel .
Taudina esines tähnilist tüüfust eeskätt sõja ajal , kui täid levisid laialdaselt .
Tänu S. Prowazeki uurimistele võeti kasutusele lihtne , kuid tõhus meetod tähnilise tüüfuse leviku piiramiseks - täitõrje .
Eestis oli viimane kohapealne tähnilise tüüfuse juht 1963. aastal , pärast seda on haigust diagnoositud ainult sissesõitnuil .
Karli ülikooli neuroloogia- ja psühhiaatriaprofessor Jan Janský ( 1873 - 1921 ) saavutas maailmakuulsuse inimese veregruppide uurimisega .
Esiteks kinnitas ta austria immunoloogi Karl Landsteineri kirjeldatud kolme veregrupi ( A , B ja 0 ) olemasolu , teiseks avastas ta 1907. aastal neljanda grupi ( AB ) ja leidis alagrupid A1 ja A2 .
Ta märgistas veregrupid rooma numbritega I-IV .
Alles 1928. aastal kinnitas Rahvaste Liidu hügieenikomisjon paralleelklassifikatsiooni : 0 - , A- , B- ja AB-grupp .
Entsüklopeediates ja teistes teatmeteostes võib leida veel rohkesti tšehhi arstiteadlaste nimesid , kes on loonud oma koolkonna , arendanud kliinilist meditsiini ja pedagoogidena elavad edasi mitme põlve meedikutes .
SIIRI VOMM
TÜ tšehhi keele tudeng
Praha juudilinn oma sajanditepikkuses suletuses on alati olnud seotud salapära ja legendidega .
Kitsad sünged kaldaäärsed tänavad armetute sopiliste majadega , võõrastamapanevad kombed ja eluviis on andnud ainet kuulujuttudeks ja aeg-ajalt lahvatavateks vägivallapuhanguteks juutide vastu .
Kuid Praha juudi linnaosast on võrsunud ka legend Golemist , mis pajatab järgmist .
Kaua aega tagasi , keiser Rudolf II valitsemisajal elas Prahas kuulus rabi Jehuda Lew ben Bezalel , keda rahvas tema pika kasvu ja mõõtmatu tarkuse pärast kutsus Suureks Rabiks .
Kord otsustas rabi teha endale abilise , kes töötaks tema majapidamises ja sünagoogis .
Rabi voolis savist kuju , pani talle suhu šemi ( pärgamendileht maagilise jumala nimega ) ning tumm teener ärkas ellu .
Kuuel nädalapäeval teenis Golem väsimatult oma isandat , nõudmata sööki , jooki või puhkust .
Reede õhtul pärast päikese loojumist ja esimese tähe süttides aga võttis rabi Golemi suust šemi , sest laupäeval oli töötegemine keelatud .
Golem vajus savihunnikuna nurka , kuni rabi ta uuesti ellu äratas .
Ühel reedeõhtul läks rabi sünagoogi laupäeva sisse pühitsema ning unustas võtta Golemi suust šemi .
Golem tuiskas toas ringi , purustades üleloomuliku jõuga kõike , mis ette jäi .
Müra peale jooksid kokku ehmunud naabrid , kuid keegi ei julgenud märatsevale homunkulusele läheneda .
Saadeti sünagoogi rabi Lewi järele .
Kuigi laupäev oli juba välja kuulutatud ja juutidel on hingamispäeval igasugune töö keelatud , kiirustas rabi koju , kus metsistunud Golem parasjagu pärnapuud juurtega välja kiskus .
Kiire liigutusega võttis rabi Lew püha nime Golemi suust ning samal hetkel langes Golem elutu savihunnikuna maha .
Rabi naasis sünagoogi ning laskis psalmi veel kord laulda .
Sellest ajast lauldakse Praha Staranová sünagoogis sabati esimest psalmi alati kaks korda .
Kui aga laupäev mööda sai , ei elustanudki rabi Lewi enam Golemit ning savikuju viidi sünagoogi pööningule , kus ta aja jooksul tolmuks pudenes .
Golemi ehk kunstlikult ellu äratatud tumma abilise nimi on pärit juudi kabalistlikust maagiast ning tähendab heebrea keeles vormitut , kohmakat massi .
Okultistlik maagia käsitleb golemina sõna väel elustunud inimese- või loomasarnast pilti või kuju , kitsamalt niisiis savist nukku , kes on ellu äratatud kabala õpetuse järgi .
Maailmas on golemitest teatud rääkida juba vanas Egiptuses ja Kreekas , samuti ida pool - Jaapanis ja Hiinas .
Golemi-lugude tähtsaimaks allikaks on siiski kabalistlik kirjandus , kust pärineb nii tema nimetus kui traditsiooniline ettekujutus golemist .
Keskajal olid golemitega tuttavad vaid vähesed õpetatud rabid , kes uurisid Talmudit ning kabala müstilisi traktaate .
Populaarsemaks muutus golem 19. sajandi teisel poolel , mil temast leidis motiive oma muinasjuttudesse näiteks ka Jacob Grimm .
Tõeline golemi-palavik haaras kogu Prahat 20. sajandi alguses , mil rahvuslikest ja sotsiaalsetest pingetest väsinud rahvast tõmbas müstika ja salapära .
Tollased Praha noored kirjanikud , eriti saksa-juudi võrdlemisi isoleeritud ringkonnad , püüdsid end vastandada väikekodanlusele ja igapäevasusele .
Prahas elava skandaalse noore saksasoost pankuri , spiritisti ja müstiku , Tšehhi Teosoofilise Seltsi asutaja Gustav Meyrinki 1915. aastal ilmunud romaan “ Golem ” tegi Golemi maailmakuulsaks ning tõstis autori maailma fantastikakirjanduse klassikute kõrvale .
Et Tšehhimaal ollakse varmad tehistöötajaid leiutama , seda näitab aga peale Golemi ka Karel Čapeki väljamõeldud robot ( tšehhikeelne robota - teotöö , orjamine ) .
MAIRI KÕRVEL tšehhofiil
Tšehhi Vabariigi hümn “ Kde domov mej ” ( “ Kus on mu kodupaik ” ) pärineb samuti rahvusliku taassünni ajajärgust - selle üleva , pidulik-aeglase mõtliku meloodia autor on tuntud 19. sajandi helilooja ja dirigent František Škroup , sõnade autoriks on Josef Kajet
arheoloog AIVAR KRIISKA
Keraamika - põletatud savist esemete - massiline kasutamine algas savinõudega , mis on leiutatud eri aegadel mitmel pool üle maakera .
Jaapanis on see asetleidnud u.
12 700 aastat e.Kr.
, Lõuna-Hiinas u.
9250 aastat e.Kr. ja Lähis-Idas u.
7500 aastat e.Kr.
Lähis-Idast lähtub arvatavasti ka Euroopa keraamiliste nõude traditsioon .
Esimesed põletatud savist esemed valmistati aga juba varase kiviaja lõpuosas - hilispaleoliitikumis - ning need polnud savinõud , vaid hoopis savikujud .
Üksikuid selleaegseid keraamilisi skulptuurikesi on leitud mitmelt poolt Põhja-Aafrikast , Lõuna-Prantsusmaalt , Ida-Euroopast , Siberist ja Jaapanist .
Kõige vanemad ja arvukamad keraamika leiukohad asuvad aga Tšehhi Vabariigis .
Seal on terrakotakunst olnud tuntud juba u.
30 000 aastat e.Kr.
Lõuna-Moraavias Brno lähedal kõrguva Pavlovo mäe põhjanõlvalt on teada mitmeid hilispaleoliitilisi asulakohti - nii Dolní Véstonicest kui ka selle lähedal asuvast Pavlovost .
See piirkond on üks Euroopa tähelepanuväärsemaid hilispaleoliitilisi leiukomplekse , kust on aastakümnete jooksul välja kaevatud mitmete elamute jäänuseid ja matuseid ning kogutud väga arvukalt muinasesemeid .
Tšehhi Vabariik on üks maailma vanemaid piirkondi , kus tunti muu hulgas kivi lihvimise ja lõikamise tehnikat .
Lisaks töö- ja tarberiistadele on sealt saadud väga palju kunstiesemeid , sh. tõelisi šedöövreid .
Kuigi valdavalt - nagu sellele ajastule üldiselt kohane - on kujutised stiliseeritud , esineb ka üksikuid väga realistlikke taieseid .
Pisiplastikat on tehtud erinevatest materjalidest : kivist , luust , sarvest ja savist .
Dolní Véstonicest I ja Pavlovo asulast on kokku leitud peaaegu 10 000 keraamikapala .
Valdav osa neist on vaid väikesed , tihti ebaselged tükid , kuid on ka loomi ja harvem inimesi kujutavaid skulptuurikesi või nende fragmente .
Loomadest on esindatud mammut , karu , lõvi , rebane , hobune ja ninasarvik .
Antropomorfsete figuuride hulgas domineerivad naised , teiste hulgas on sealt leitud ka kuulus ja sageli publitseeritud nn. Dolní Véstonicest Veenus .
Naiskujukestel on võrdlemisi palju sarnaseid jooni , mistõttu on oletatud isegi , et need võivad olla ühe meistri kätetöö .
Skulptuurikesed on tehtud kohapealsest peeneteralisest settest - lössist .
Figuuride väiksemad osad on vormitud eraldi ja hiljem liidetud kehadega .
Nagu osutavad mikroskoopilised uuringud , on vormimisel kasutatud abivahendina erinevaid teravikke ja mikroliite .
Kahest kohast Dolní Véstonicest I asulast on leitud rohkete keraamika fragmentidega koldeasemed , mida ilmselt kasutati figuuride põletamiseks .
Ühte kollet on piiranud hoburauakujuline lössist vall .
Põletamine on toimunud temperatuuril umbes 500 - 800 ° C .
Miks aga valmistati keraamikat paleoliitikumis vaid üksikutes paikades ja seejärel unustati see oskus tuhandeteks aastateks , see on juba omaette küsimus .
LIIVI AARMA ajaloolane
Tänapäeva argiteadvus seob Tšehhi Vabariiki ikka rohkem Ida-Euroopaga .
Tegelikult oli Tšehhimaa 15. - 16. sajandil üks Euroopa kultuurikeskusi ning Karli ülikool üleeuroopalise tähtsusega teaduse tegemise paik .
Praha ülikool oli pikka aega juhtiv jõud Euroopa reaal- ja täppisteaduste põllul .
Prahas töötas ja lõpetas oma maise teekonna näiteks kuulus rootsi-taani astronoom Tycho Brahe , kes on maetud Praha toomkirikusse .
17. sajandil tõi aga Tšehhimaale au ja kuulsust kasvatusteaduse korüfee Jan Ámos Komenský .
Ikka on rõhutatud tema novaatorlust pildimaterjali kasutamisel konkreetses õppetöös .
Ning seda ka surnud , kuid teaduskeele seisuses olnud ladina keele õppimisel .
Hiljem arendas Komenský oma meetodit edasi ning kasutas seda mis tahes keele omandamise kergendamiseks .
Õigupoolest on mõneti vastuoluline rõhutada pildi kasutamist kui midagi täiesti uudset , sest varases trükikunstis 15. - 16. sajandil prevaleerus just pilt teksti ees .
See on ka üsna loomulik , sest kirjaoskus oli tollal ikkagi privilegeeritud klasside eesõigus ( vaatamata 16. sajandi Euroopa linnaelanike ellu jõudsalt sisse tungivatele makse- ja arveldustehingutele ) .
Osaliselt oli pildi domineerimine 16. sajandi ilmalikus raamatus tingitud ka asjaolust , et Gutenbergi leiutise ( liikuvate trükitüüpidega trükkimine ) kõrval kasutati rohkesti nn. plokktrükki , mis tugines puulõikele .
Mida uut siis Komenský ikkagi pildi kasutamisse tõi ?
Komenský rakendas õpetamisel 16. sajandi algul Itaaliast levima hakanud embleemide ideed .
Teisisõnu - Komenský pildid väljendasid korraga kahte ideed , millest üks silmaga nähtav ja teine silmale nähtamatu , kuid ometi pildi kaudu edasi antav .
Niisiis hakkas tšehhi pedagoog kasutama pilti teatud sümboli ( te ) edasiandmiseks .
Tegelikult oli pilti kui sümbolit juba pikka aega kasutatud , kuid peamiselt usulises kontekstis - kristlikus kunstis , usuõpetuses jne .
Komenský hakkas oma pedagoogiliste ideede elluviimiseks rakendama ilmalikke embleemraamatuid .
Samas on Komenský puhul rõhutatud just silmaga nähtavate asjade konkreetset ja tõepärast edasiandmist , mis seostuksid lapsel ja noorukil ümbritseva maailmaga ilma allegooriata .
Komenský tutvustas lapsele pildi kaudu maailma ning koos sellega õpetas ka keelt .
Komenský-aegse teadusmaailma koondas üheks ladina keel ning selle abil levisid uued ideed tollases Euroopas tänapäeva mõistes fantastiliselt kiiresti .
Nii said ka Komenský õpperaamatud üleeuroopaliselt tuntuks ja levisid kohe pärast nende trükkijõudmist ka Baltimail .
Eesti pedagoogikaajaloos on pikka aega räägitud Komenský ideede jõudmisest Eestisse alles seoses Bengt Gotfried Forseliuse isikuga .
Tegelikult nägid esimesed Komenský õpikud Riias trükivalgust vaid paar aastat pärast nende esmailmumist Euroopas .
Juba 1641 avaldati Riias Komenský kahe- , kolme- ja neljakeelsed õpikud edasijõudnuile , 1651 õpik algajaile jne .
Seega oli Komenský Baltimail sama hästi tuntud kui mujal Euroopas .
Baltimaad olid aga tollal samuti lahutamatu Euroopa osa , siin õitses euroopalik eliitkultuur , mis pidas sammu kõige Euroopas , sh. Tšehhias toimuvaga .
Mairi Kõrvel on sündinud 2. augustil 1967 Tartus .
Pärast Vastseliina Keskkooli lõpetamist 1985. aastal astus ta õppima Tartu ülikooli filoloogiateaduskonda vene keele ja kirjanduse erialale .
1987 suunati M. Kõrvel kaheks aastaks stažeerima Ukrainasse Lvovi Ülikooli ( põhieriala - tšehhi keel , lisaerialadeks poola ja ukraina keel ) .
1990 - 1991 jätkas ta keelepraktikat ja enesetäiendamist Prahas Karli Ülikoolis .
Pärast Tartu Ülikooli lõpetamist 1992 töötab ta TÜ filosoofiateaduskonnas vene ja slaavi filoloogia osakonna slaavi filoloogia õppetooli juures tšehhi keele lektorina .
Kuidas tekkis ühel noorel eesti neiul soov tšehhi keelt õppima hakata ?
17aastaselt on paljudel veidi pöörasevõitu ideid .
Minu sooviks oli minna kuhugi “ kaugele ” , et kogeda midagi põnevat ning tavatut .
Alustuseks tahtsin õppida poola keelt .
Aastal 1985 , mil ma keskkooli lõpetasin , oli see võimalik ainult Moskvas , Leningradis , Kiievis ja Lvovis .
Valisingi siis välja need kõige kaugemad paigad ning kirjutasin oma soovist sealsetesse ülikoolidesse .
Kuid polonistikasse oli nii Kiievis kui Lvovis suur konkurss - lõin kartma , kas suudan vene kooli lõpetanutega võistelda ning astusin lõpuks siiski Tartu ülikooli .
Ja kahetsesin seda otsust kaks järgnevat aastat .
Kuid mõnikord annab saatus võimaluse justkui revanši võtta - aastal 1987 avanes võimalus stažeerida Lvovi Ülikoolis , mis tegelikkuses tähendas seda , et Lvovis alustasin kõike päris algusest koos sealsete I kursuse bohemistidega , ent Tartus pidin samaaegselt jätkama õpinguid vene filoloogina III kursusel .
Oma tookordse valiku tegin autoriteetsete soovituste põhjal ning arvan , et pole põhjust seda kahetseda .
Hiljem olen ka poola keelt juurde õppinud ( ning mõnes suhtes veetleb Poola mind tänini rohkem ) .
Kui 1990. aastal piirid avanesid ning suhtlemine vabamaks läks , järgnes aasta õpinguid Prahas , mis tõtt-öelda oli üsna karm elukool , sest õppimise kõrvalt olin sunnitud pidevalt töötama ning sain n.-ö. omal nahal tundma , mida tähendab üleminek turumajandusele .
Kuid elu piirsituatsioonides - uues keskkonnas , esialgu võõra rahva hulgas - oli äärmiselt rikas , põnev ja mitmekesine , andis uusi kogemusi ning korrigeeris suhtumisi ja hinnanguid .
Kui populaarsed on tšehhi keel ja kultuur tänapäeva maailmas ?
Populaarsus maailmas ?
Tšehhid peavad endid väikerahvaks ( ehkki neid on emamaal üle 10 miljoni ) ning ei kipu end eriti valjuhäälselt reklaamima .
Kuid praegu on Ida-Euroopa populaarne , seetõttu on suurenenud huvi ka tšehhi keele ja kultuuri vastu .
Näiteks Ameerikas huvituvad tšehhi keelest paljud emigrantide järeltulijad , kel on olnud mõni tšehhist esivanem .
Keelekursustel Karli Ülikoolis on osavõtjaid kuni 40 eri riigist , eriti arvukalt sakslasi , itaallasi , ka jaapanlasi .
Tšehhi kultuuri väljapaistvamad esindajad on ajaloo jooksul nii Euroopa kui ka maailma ajalukku jätnud üsna tuntavaid jälgi .
Hetkel on säravaid nimesid ehk vähem - Forman , Kundera jt. , kuid usun , et peagi on tulekul n.-ö. uus tšehhi “ laine ” .
Meie peaks tundma tšehhi keelt , rahvast ja maad niivõrd , kuivõrd on hea ka oma kaugematest naabritest üht-teist rohkemat teada .
Kuid vaevalt saab bohemistika Eestis kunagi massiliselt populaarseks , see on ikka rohkem kitsama ringi “ äravalitute ” huvi .
Kui palju on Eestis hetkel tšehhi keele õppijaid-oskajaid ?
Mingit konkreetset arvu on küll raske öelda .
TÜ slaavi filoloogia õppetooli juures alustab üle aasta tšehhi keele õpinguid umbes 15 - 20 inimest ( põhi- või lisaerialana ) , diplomini jõuavad tavaliselt umbes pooled .
Sel aastal alustati tšehhi keele õpetamist ka Tallinna Pedagoogikaülikoolis .
Kuid tšehhi keele oskajaid on loomulikult ka väljaspool ülikoole , iseõppijatena või kontaktide tihenedes on Prahas või mujal Tšehhi Vabariigis viibides end täiendanud nii mitmedki meie ettevõtjad ja kunstnikud , ka tudengid .
Milline on Teie arvates kõige suurem erinevus tšehhide ja eestlaste vahel ?
Samasus ?
Üks suurimaid erinevusi on see , et tšehhi rahval on seljataga “ kuldne ” minevik - pikkade sajandite vältel kujunenud kõrgkultuur , oli ju Tšehhi kuningriik keskajal üks arenenumaid ja rikkamaid Kesk-Euroopa riike .
Minevik mõjutab tuntavalt , kuigi ehk mitte päris otseselt inimesi , nende tegusid ja mõtteid ka tänapäeval .
Üllatavalt samane on olnud meie rahvaste asend ja roll Euroopas - seista ajaloo ristteedel ning saada mõjutatud nii Läänest kui Idast ( tšehhide jaoks ka Lõunast - Bütsants ja Kreeka , Austria , Itaalia ) .
Eriti palju ühtelangevusi ja paralleele on meie ajaloos viimase 200 aasta jooksul .
Suhteliselt sarnased on mentaliteet , kultuuriorientatsioon ( kauaaegne saksa kultuuri mõju ! ) , temperament .
Mulle on alati rohkem imponeerinud erinevused .
Teie lemmik tšehhi kirjanduses ?
Millise kirjaniku milline töö Teie arvates vääriks esmajärjekorras eesti keelde tõlkimist ( tahaksite ise tõlkida ) ?
Bohumil Hrabalit tahaksin tõlkida , ta oli kahtlemata üks omanäolisemaid nüüdisaegseid tšehhi kirjanikke nii oma ideede , vaatenurkade kui ka stiili ning keelekasutuse poolest ( elav kõnekeel tänavalt , släng ) .
Meeldivad ka mitmed luuletajad , ent ühtki autorit absoluutse lemmikuna siiski välja ei tooks .
Fantaseerime pisut .
Kui Teil oleks võimalik vestelda ükskõik kellega millisest ajast , kelle valiksite vestluskaaslaseks ?
Võib-olla Kolumbuse - mind on paelunud eelkõige tolle ajastu “ piiride kadumine ” , maailma avardumine .
Praegu toimub ehk midagi analoogset arvutite abiga virtuaalsel tasandil .
Tookord oli maailma avardumine füüsiline reaalsus - mõistagi kahjuks koos kõigi sellest tulenenud negatiivsete tagajärgedega .
Ja kui tuleks valida tšehhi päritolu inimeste seast ?
Tšehhide hulgast valides kindlasti Karel IV - meeleldi tahaksin Tema Keiserliku Kõrgusega vestelda Euroopast ja Prahast ning sellest , missugused plaanid tal veel olid , mida teoks teha ei jõudnud .
Hämmastavalt mitmekülgne ja andekas isiksus , harukordne ning erandlik oma ajas ja omasuguste seas .
Millist teadusavastust läbi aegade peate kõige tähtsamaks ?
Kõige ohtlikumaks ?
Kuna filoloogineiud ei ole tavaliselt reaalteadustes eriti “ kodus ” , ärgu näigu need vastused banaalseina : üks tähtsaim - elektri kasutuselevõtt , ning ohtlikem ilmselt - aatomipomm .
Milline oleks Teie vapideviis ?
Audentes fortuna adiuvat ( julgeid abistab saatus ) .
HANNES WALTER ajaloolane
Asudes Saksa Rahva Püha Rooma riigi südamaadel , on Tšehhimaa seotud enamiku kristlike rüütliordude ja vennaskondade ajalooga .
Kummatigi võib nimetada mõningaid lokaalseid ordusid , mis toimisid kas ainult või siis peamiselt Tšehhimaal .
Tšehhi ajaloolased ise peavad ainsaks rahvuslikuks orduks Punase Tähega ristiordut , mida allakirjutanu on juba vaadelnud “ Horisondis ” ( 3 / 1995 ) .
Tšehhimaaga on aga seotud ka üks kõige hilisemaid võitlevaid rüütliordusid Euroopas .
Selleks oli Kristuse Sõdurite ordu ( ladina Ordo Militiae Christi ) , mille 1617. aastal asutas Guastalla hertsog Ferdinand II .
Juba järgmisel aastal paiknes ordu keskus ümber Määrimaale Olomouci , et võidelda äsjapuhkenud 30aastases sõjas Katoliikliku Liiga ridades .
Ferdinand II pärines Mantovas valitsenud Gonzagade kõrvalliinist .
Kui 1627 suri Mantova hertsog Vincenzo II , pretendeeris Ferdinand Habsburgide toel Mantova troonile .
Oma pürgimuste toeks rakendas Ferdinand ka ordu , mis 30aastase sõja lõppemisel oli ilma tegevuseta .
Mantova pärilussõjas 1628 - 1631 sai Ferdinand lüüa ja ordu hääbus .
Vendade tunnuseks oli mustvalgena poolitatud kreeka rist .
Innukas ordude asutaja veel 17. - 18. sajandi vahetusel oli krahv F.A. Sporck .
Ta alustas omal ajal kõrgemas seltskonnas moes olnud jahiordu asutamisega .
Tegu oli vürstide jahiseltsinguga , millele anti väärikust ordutunnuste abil .
Jahiordudel oli aga kohati väga suur mitteametlik poliitiline mõju , kuna jahil ja hiljem jahisaaki nautides võis vürstile sundimatult “ head nõu ” anda .
Krahv Sporck , valitsedes Euroopa parimate hulka kuuluvaid jahiparke , asutas 1695. aastal maineka Püha Hubertuse jahiordu .
Selle tunnuseks oli punase lindi küljes ketiga kantav kuldmedaljon Püha Hubertuse stseeniga .
Medali küljes rippus kuldketikesega väike jahisarv .
Ordul võis olla korraga vaid 24 liiget ja liikmeks pääsemist ihaldati kogu Kesk-Euroopas .
( Tunduvalt tagasihoidlikum oli Moraavia vürsti Dittrichsteini Püha Christophuse jahiordu . )
Juba vanema mehena , aastal 1732 asutas krahv Sporck Kotka ja Risti ordu , mis kuulub nn. intiimordude klassi .
Taolised väikese liikmeskonnaga vennaskonnad sündisid kogu Euroopas suurte ordude kõrvale ja neil oli suur mõju rüütelkonna ühtekuuluvuse kasvatamisel .
Ordusse võttis meister Sporck nii rüütleid kui vaimulikke .
Ordu väliseks märgiks oli kuldne kotkas , mille rinnal kristallsüdamel ristilöödud Lunastaja keset leeke , kotka küünistes aga rist ja ankur .
Ajal , mil Tšehhi maad kuulusid Habsburgide impeeriumi , ei olnud erilisi tšehhidele mõeldud ordeneid peale ühe erandi .
Selleks on äärmiselt haruldane Böömi aadlirist ( Böhmische Adelskreuz ) .
Formaalselt on tegu mälestusristiga , mille keiser Franz I asutas 1814 annetamiseks neile Tšehhi aadlikele , kes sõjakäigul Pariisi moodustasid keisri ihukaitse - Nobelgarde .
Selle koosseisus oli aga vaid 38 meest , kõik vanimate suguvõsade esindajad .
MAIRI KÕRVEL tšehhofiil
Tšehhid peavad oma rahvuspuuks pärna - see sümboliseerivat pehmet , romantilist ja hella slaavi hinge , vastandina karmidele ning süngetele germaanlastele , kelle sümboliks oli tamm .
Tegelikult ei ole pärn rahvuse sümbolina kuigi eakas - see on üks eelmise sajandi alguse rahvusliku taassünni ajal tekkinud uuematest traditsioonidest .
SIIRI VOMM TÜ tšehhi keele tudeng
Suure rahvasterändamise lõpul liikusid slaavlaste järel Kesk-Euroopasse türgi hõimude survel avaarid ja jõudsid 6. sajandi teisel poolel endisesse Rooma provintsi Pannooniasse .
Mõned slaavi hõimud olid ilmselt avaaride võimu all .
Nn .
Fredegari kroonika järgi ( kirjutatud u.
660 Burgundias ) kasutasid avaarid neid sõjalistes aktsioonides , kogusid neilt tribuuti ja tarvitasid vägivalda nende naiste kallal .
Järgmine slaavlaste põlvkond - avaaride ja slaavi naiste pojad - hakkas avaari ülemvõimu vastu võitlema .
Frangi kuninga Chlotar II valitsusajal 623 - 624 toimus avaaride vastu suur ülestõus , millega liitus ka frangi kaupmees Sámo oma kaaskonnaga .
Nende käe all langes palju avaare ja ilmselt sellepärast valisid slaavlased Sámo endale kuningaks .
Tema valitsuse ajal peeti avaaride vastu mitmeid sõdu .
Sámo riik suutis püsida lahingutes nii avaaride kui frankide vastu .
Aastal 631 sattus Sámo sõjalisse konflikti Frangi riigiga .
Frangi kuningas Dagobert I ( 629 - 638 ) alustas slaavlaste vastu sõda kolmest küljest .
Kui langobardid ja alemannid saavutasid lahinguis edu , sai Dagoberdi juhitav frangi vägi lüüa Wogastisburgi all ( Wogastisburgi asukoht on tänaseni teadmata ) .
Peale võidukat lahingut ründasid slaavlased Frangi kuningriiki .
Sõjakäigu tulemusena lõi Frangi riigist lahku serbi vürst Drevan ja läks Sámo poole üle .
Sámo riigi piirid ei ole täpselt teada , samuti tema keskus .
Suurem osa Sámo riigi territooriumist asus Tšehhias , edelas ulatus riik arvatavasti Ees-Alpideni , loodes liitus sellega Serbia .
Vähem andmeid on lõunapiiride kohta , mis ilmselt asusid Bratislava kandis .
Sámo riik rajanes hõimude liidul , tegeldi põllumajandusega , käsitööga ( nn. Praha keraamika ) ja käidi röövretkedel naabermaades .
Fredegari kroonika järgi valitses Sámo 35 aastat , tema surma järel riik lagunes .
Aasta 1918 oli Euroopa ajaloos eriline ja see teeb mõnevõrra eriliseks ka tänavuse .
Sest paljud riigid ja rahvad said Esimese maailmasõja lõppedes kahe suure impeeriumi varisemise järel oma elu korraldama hakata - kes päris uut riiki rajades , kes vana ümber korraldades või taastades .
Oli ju ilmasõja lõpp pöördelise tähtsusega eestlaste kõrval ka soomlastele , lätlastele , leedulastele , poolakatele , ungarlastele , tšehhidele , slovakkidele , Austria-Ungari lõunaslaavi alade elanikele , kes ühinesid Serbia ja Tšernogooriaga Serbia-Horvaatia-Sloveenia ehk SHS kuningriigiks .
Aga muudatustega tuli kohaneda samuti venelastel , austerlastel , sakslastel …
Nii olekski tänavusel aastal põhjust pikemalt peatuda üsna mitme Euroopa rahva saatusel .
Seekordne erinumber sai siiski kokku pandud peamiselt tšehhidele mõeldes , kuigi Vana Maailma , eriti Kesk-Euroopa rahvaste minevik on omavahel nii läbipõimunud , et ühe rahva ajalugu teisest selgelt eristada on vahel üsna raske .
Tsiteerides käesoleva numbri kirjutist , mille autoriks Ago Vilo : / Ka / eestlaste saatus on tšehhide omaga märksa tihedamalt seotud , kui tavakodanik sageli ettegi oskab kujutada .
1997. aastal ärgitas Ungarile pühendatud erinumbrit kokku panema kaks tähtsat sündmust selle suurima soome-ugri rahva ajaloost - 1996. aastal oli möödunud 1100 aastat ungarlaste asumisest praegusele asualale ning 40 aastat Ungari ülestõusust 1956. aastal .
Tšehhide minevikust leiab aga 1998. aastaga seotult veel hoopis enam märksõnu : möödub 80 aastat Tšehhoslovakkia riigi tekkimisest , 60 aastat Müncheni kokkuleppest , 30 aastat Praha kevadest .
Varasemast ajast võib meenutada fakte , et 650 aastat tagasi ( 1348 ) asutas kuningas Karel Prahas ülikooli , 380 aastat tagasi ( 1618 ) algas Habsburgide-vastane ülestõus Prahas , mis viis Kolmekümneaastase sõja puhkemise ja Valgemäe lahinguni , 150 aasta eest ( 1848 ) haarasid prahalased taas kord relvad - käes oli 1848. - 1849. aasta revolutsiooni kõrghetk Tšehhis .
Kui võrrelda tšehhide minevikku eestlaste omaga , siis näeme , et esimene riik tšehhide asualal ( Sâmo riik ) kujunes vaid mõned aastakümned hiljem , kui Ynglingite saaga svealaste kuningas Ingvar sõjaretkel Eestisse surma sai .
Tšehhide suur kuningas Karel tõusis troonile samal aastal , kui Taani oma Põhja-Eesti valdused pärast Jüriöö ülestõusu Saksa ordule müüs ning ülikooli rajas too sama kuningas Prahasse peaaegu kolm aastasada varem kui Gustav II Adolf Tartus alma materi asutas .
Ja veel eksisteerib Eesti ja Tšehhi ajaloos üks huvitav seos , mille kohta Mati Laur väidab käesolevas numbris : ajaloolased on üsna üksmeelsel arvamusel , et eestlaste sisemine ristiusustumine , kristianiseerumine , teostus just nimetatud liikumise läbi .
Jutt on vennastekogud ( ust ) est , mis oma juurtega ulatuvad böömi ehk tšehhi vendade kaudu hussiitliku liikumiseni .
Neist ja mitmetest teistest , rohkem või vähem hiilgavatest , rohkem või vähem rahva hinge jälgi jätnud sündmustest 10miljonilise lääneslaavi rahva tšehhide ajaloos saategi käesolevast numbrist lugeda .
Aga ka Tšehhimaa loodusest ja tšehhi õllest .
Ning muidugi on kohal vahva sõdur Švejk ise !
Toimetus tänab kõiki autoreid nii Eestist kui Tšehhimaalt , kes ajakirja valmimisele kaasa aitasid , eriti Tartu ülikooli tšehhi keele lektorit Mairi Kõrvelit ja estofiil VladimRr Macurat .
Samuti Tšehhi Vabariigi Suursaatkonda ning Avatud Eesti Fondi toetuse eest Tšehhi erinumbri väljaandmisel .
Kärt Jänes - Kapp
RAILI ALLMÄE antropoloog
Tänapäeva Tšehhimaa rahvastikust 94% on tšehhid .
Tšehhid on lääneslaavi rahvas .
Niisiis kuuluvad nad , nagu kõik slaavi rahvad , europiidsesse suurrassi , kuid nendegi hulgas eristatakse antropoloogilisi rasse ehk tüüpe - näiteks balti , keskeuroopa , karpaadi-dinaari jne .
Kas heledad või tumedad silmad ?
Nagu kõigil slaavlastel , nii varieerub ka tšehhide silmade värvus heledast kuni päris tumedani .
Tšehhimaa loodeosas kohtab enamasti heledaid silmi ( 50% ) , tumedaid on seal vaid 5 -7% .
Samas piirkonnas on tumedapäiseid tšehhe 30% , heledajuukselisi aga kohtab harva .
Tšehhimaa lõunaosas on heleda- ja tumedajuukselisi inimesi peaaegu pooleks , viimaseid ehk veidi enam .
Tšehhimaa keskosas on aga heledasilmsus juba tunduvalt harvem nähtus ( 30% ) ning tumedajuukselised on märgatavas ülekaalus ( 50 - 60% ) .
Kas nõgus või sirge nina ?
Nõgusat ninaselga tuleb sagedamini ette Euroopa põhjaosas elavatel slaavlastel .
Lõunapoolsetele , sealhulgas tšehhidele , on omasem sirge ninaselg .
Millise kujuga nägu ja pea ?
Üks antropoloogilisi tunnuseid on näo laius ja kõrgus , mille põhjal hinnatakse näokuju ümarust .
Slaavlastele on üldiselt iseloomulikud keskmised näo mõõtmed .
Pisut erinevad on ukrainlased , tšehhid ja slovakid , kelle näo laius on keskmisest suurem ja seega näokuju ka ümaram .
Pea kuju iseloomustab peaindeks , pea laiuse ja pikkuse vahe .
Mida suurem on indeks , seda ümaram on pea .
Slaavlaste peaindeks jääb 78 - 89 vahele .
Tšehhid on suhteliselt ümara peaga , nende peaindeks on vahemikus 83 - 85.
Kui pikad ?
Tšehhid on üks pikakasvulisemaid rahvaid Euroopas .
Tšehhimaa kõige pikemad mehed ja naised elavad Lõuna-Tšehhis .
Niisiis - tšehhid on suhteliselt ümara pea ja näokujuga , enamasti tumedasilmne ja tõmmujuukseline pikakasvuline rahvas !
MAIRI KÕRVEL tšehhofiil
Lipp
Ka praegune Tšehhi Vabariigi lipp on loodud aastal 1918 uue Tšehhoslovakkia Vabariigi sümbolina .
Tookord tõlgendati selle värve nii : punane ja valge - Tšehhi ( ja ka Poola ) rahvusvärvid - sümboliseerivad tšehhi rahvast , sinine kiil nende vahel aga slovakke ( hiljem Moraaviat ) .
Tšehhoslovakkia õigusjärglasena jättis pärast riigi jagunemist 1. jaanuaril 1993 selle sümboli enda kasutada Tšehhi Vabariik .
Slovakkia Vabariik lõi endale uue lipu .
Vapp
Praegune Tšehhi Vabariigi riigivapp on loodud 1993 ning see on kombinatsioon kolmest ajaloolisest vapist : kahest ühesugusest lõviga ning kahest erinevast kotkakujutistega vapist .
Tšehhi lõvi - valge või hõbedane tagajalgadel seisev kahesabaline kuldset krooni kandev lõvi punasel vapikilbil - on iidne Tšehhi kuningate vapimärk , mis esines juba vanadel müntidel , pitsatitel jne .
Vanim senini teadaolev õigetes värvides vapijoonis on säilinud 1320. aastast .
Sinisel vapikilbil asuv punase-valgeruuduline emakotkas on ajalooline Moraavia markkrahvkonna vapp , kollasel kilbil must , valge ristimärgiga emakotkas aga Sileesia maade vapp .
Juba enne kuningriigi tekkimist oli ka Tšehhi maid vürstidena valitsenud Přemysliidide dünastia vapimärgiks must emakotkas , mida nimetatakse “ leegitsevaks ” , kuna selle tiivasuled on ääristatud tuleleekide kujutistega .
tšehhofiil
JAAN METSAVEER Tallinna Tehnikaülikooli deformeeruva keha mehaanika professor , TTÜ mehaanikainstituudi direktor , füüsika-matemaatikadoktor , mootorparvlaeva ESTONIA huku põhjuste uurimise Eesti , Soome ja Rootsi ühendkomisjoni liige
28. septembril möödus neli aastat päevast , mil hukkus reisiparvlaev ESTONIA .
Ligi aasta on aga möödunud päevast , millal rahvusvaheline uurimiskomisjon esitas oma aruande laevahuku põhjuste ja päästeoperatsioonide kulgemise kohta ning andis oma soovitused ohutuse suurendamiseks laevanduses .
Nüüd , pärast lõpparuande valmimist ning mõningat laagerdumist tahaksin veel kord kokku võtta m / p ESTONIA huku põhjused ning püüda hinnata ka üksikute instantside süüd .
Mida komisjon uuris ?
Laevaõnnetus sel traagilisel ööl sai teatavasti alguse sellest , et lainejõud murdsid laeva küljest lahti tema ülestõstetava ninaosa - visiiri .
Miks nii juhtus ning kas see oli laevahuku peamine põhjus ?
Selline oli esimene küsimustering , millele pidi vastama komisjon .
Teisena oli vaatluse all laevapere osa laevaõnnetuses , et teada saada , kas laeva käitati õigesti ja kas teda oleks saanud päästa pärast õnnetuse esimeste märkide avaldumist .
Kolmas osa komisjoni töös puudutas reisijate evakuatsiooni laevast ja hilisemat päästmist merest .
See viimane teema ei ole sugugi vähemtähtis kui eelmised , kuid kuna ta jääb minu tegevusalast kaugemale , siis seda ma siin ei käsitle .
Üheks keerukamaks tehniliseks proleemiks , millega komisjon tegeles , oli visiirile mõjunud tegelike lainejõudude väljaselgitamine .
Selleks tehti mitmeid arvutusi , kuid täpsemad andmed saadi mudelkatsetustest Göteborgis .
Nii mudelkatsetused kui ka teoreetilised arvutused näitasid , et visiirile mõjuvad lainejõud sõltusid kõige rohkem lainete kõrgusest .
Lainete kõrguse mõõduna kasutatakse “ määravat lainekõrgust ” ja seda tehti ka nüüd .
See kõrgus saadakse niisuguse arvestuse järgi , et ligikaudu 90% lainetest on madalamad ja 10% kõrgemad kui määrav lainekõrgus .
Teiseks oluliseks parameetriks oli laeva kurss lainete suhtes - otse vastulainet sõites on lainejõud peaaegu kaks korda väiksemad kui lainete suhtes 30 ° nurga all kurssi hoides , nagu seda tegi ESTONIA .
Ja kolmandaks oli vaja arvestada visiirile mõjuva jõu määramisel laeva kiirust .
Sõites vastu või peaaegu vastu lainet , hakkab laev pikisihis õõtsuma .
Põiksuunas ESTONIA oluliselt ei rullunud , sest selle kustutasid spetsiaalsed stabilisaatorid .
Pikisihiline õõtsumine ei ole aga ühtlane .
Aegajalt kasvab võnkeamplituud suureks ning kui siis laevanina alumisse asendisse jõudmisel tuleb just parajasti järgmine lainehari tekib visiirile tugev löök .
28. septembril 1994. a. toimusid sellised löögid ESTONIA visiirile umbes iga 50 - 60 sekundi järel .
Loomulikult ei ole kõik niisugused löögid ühe tugevused .
Löögi tugevus sõltus sellest , kui sügavale vette sukeldus laeva vöör , millise kiirusega lõi laine vastu visiiri , kas lainefront oli visiiri välispinnaga paralleelne või mitte , jne .
Teatud pikema aja järel aga tekkisid eriti tugevad löögid , mille jaoks ei ole vaja erilist ekstrakõrget lainet , vaid piisab erinevate suurimate mõjurite kokkulangemisest .
Visiiri lukkude tugevuse hindamisel on löögijõust olulisem visiiri hingedele mõjuv jõumoment , mis võrdub jõu ja jõuõla ( jõu mõjusirge kaugus jõurakenduspunktist ) korrutisega ja seda mõõdetakse njuutonmeetrites ( Nm ) .
Eriti suured lainejõudude momendid tekkisid ainult siis , kui löögijõud rakendusid ESTONIAle iseloomulikule , kaugele ette ulatuvale laiale vöörieendile .
See sai toimuda ainult siis , kui määrav lainekõrgus oli ligi 4 meetrit või üle selle .
Madalama lainetuse puhul selliseid ekstrasuuri momente ei täheldatud , sest siis lained ei ulatunud lööma vastu vöörieendit .
Määravatel lainekõrgustel üle nelja meetri kasvas aga lainekõrguse kasvamisel visiiri avav moment väga kiiresti .
Eksperimendi käigus suurim moment 55 MNm ( meganjuutonmeeter ) mõõdeti määraval lainekõrgusel 5,5 m .
Õnnetuse ajal mõjuv suurim moment võis komisjoni hinnangul olla kuni 20 MNm , kuid nii suure momendi tõenäosus oli väga väike .
Ilmselt ei ületanud see suurus oluliselt 15 MNm .
Mis puutub sellesse , kuidas mõjutas suurimat avavat momenti laeva kiirus , siis see mõju ei olnud nii suur nagu oleks võinud arvata .
Visiirile mõjuv lainejõud kahanes kiiruse kahanedes küll märgatavalt kuid avav moment mitte nii kiiresti .
Sellest tulenevalt laeva kiiruse vähendamine 14,5 sõlmelt 10 sõlmele ei oleks päästnud laeva , sest ka 10 sõlmese kiiruse puhul oleks avav moment olnud piisavalt suur selleks , et purustada visiiri lukud .
Veealune ülesvõte visiiri kinnitavast põhjalukust - pildi keskel on näha purunenud lukukõrvad .
Õnnetuse peapõhjused
Kõigepealt oli vaja selgitada , milline oli visiiri kinnituste tugevus .
Algul kahtlustati , et toimus nn. väsimuspurunemine , kus tsüklilise koormuse mõjul tekivad algul mikropraod , mis hiljem arenevad suurteks makropragudeks .
Juba visiiri ülestõstmisel aga selgus , et tegu ei ole väsimusega .
Visiiri kinnituste purunemiskohtades väsimuspragude jälgi ei leitud .
Lainekoormuse iseloom ja hilisemad arvutused ning purunemiskohtade uuringud kinnitasid seda .
Kõrvutades erinevate arvutuste abil leitud teoreetilisi tulemusi eksperimentaalselt saadud tulemustega , komisjon tõdes , et visiiri uute , pragudeta kinnituste purustamiseks vajalik avav moment oli samuti umbes 15 MNm .
Seega ka uue visiiri kinnitused olid liiga nõrgad , et vastu seista lainelöökidele .
Juba pikemat aega ekspluatatsioonis olnud laeva visiiri kinnitused aga ei saanud olla tugevamad vaid ainult mõnevõrra nõrgemad .
Arvestades veel seda , et mudelkatsetuste käigus mõõdetud suurim moment 55 MNm ei pruukinud olla lainejõudude momendi ülempiir ning et visiiri kinnitusi purustav moment peaks ületama lainejõudude momendi vähemalt kolm korda , näeme , et visiiri kinnitused olid üle kümne korra nõrgemad kui nad oleksid pidanud olema .
Teiseks tõsiseks puuduseks oli rammvaheseina pikenduse puudumine ülalpool autotekki .
Selle vaheseina mõte ongi selles , et kui laeva vöör ( visiir ) saab mingil põhjusel vigastada ning kaotab veekindluse , et ka siis vesi ei pääseks laeva , sest õigesti projekteeritud ja ehitatud laev ei tohi hukkuda ka siis , kui tal tuleb visiir eest ära , olgu siis kas merejõudude mõjul , kokkupõrke tagajärjel , või mingil muul põhjusel ..
Seetõttu ei tohi rammvahesein asetseda liiga ees , et visiiri vigastuse korral ei saaks ta ise vigastatud ega ka liiga kaugel vöörist , et visiiri purunemisel liiga palju vett ei satuks laeva .
Seda vaheseina võib asendada ramp ( ülestõstetav sisse-väljasõidu platform ) kui ta astseb piisavalt kaugel vöörist .
ESTONIA-l oli ramp vahetult visiiri taga ning liiati veel visiiriga mehaaniliselt seotud nii , et kui visiir kukkus eest ära siis tõmbas see ka rambi lahti .
Tulemuseks oli see , et pärast visiiri ärakukkumist pääses vesi vabalt autotekile .
Suurema hulga vee sattumisel autotekile kaotab laev stabiilsuse , vesi valgub ühte pardasse ning laev läheb ümber .
Sillast avanev vaateväli , millest visiir jäi välja
Seega õnnetuse peapõhjusteks olid : a ) visiiri kinnitused olid liiga nõrgad , b ) puudus nõuetekohane rammvaheseina pikendus ülalpool autotekki , c ) ramp oli visiiriga mehaaniliselt seotud nii , et visiir ära kukkudes tõmbas see lahti ka rambi .
Õnnetuse kulgu soodustasid veel see , et visiir ei olnud sillast nähtav ning et sillas ei olnud mingit signalisatsiooni , mis oleks andnud märku visiiri kinnituste purunemisest .
Eelnevast jääb aga õhku küsimus , miks see ei juhtunud varem .
Põhjus on selles , et suurema osa oma elueast sõitsid nii ESTONIA kui ka tema sõsarlaev , praegune MELOODIA vetes , kus lainekõrgused on väiksemad .
Sõsarlaeva MELOODIA lukud purunesid esimese kuu jooksul pärast uuele , Saksamaa ja Rootsi vahelisele liinile tulekut , ESTONIA aga pidas vastu üle poolteise aasta enne kui kohtas tema jaoks liiga kõrget lainet .
Parvlaeva ESTONIA merest ülestõstetud visiir
Eelnevast jääb aga õhku küsimus , miks see ei juhtunud varem .
Põhjus on selles , et suurema osa oma elueast sõitsid nii ESTONIA kui ka tema sõsarlaev , praegune MELOODIA vetes , kus lainekõrgused on väiksemad .
Sõsarlaeva MELOODIA lukud purunesid esimese kuu jooksul pärast uuele , Saksamaa ja Rootsi vahelisele liinile tulekut , ESTONIA aga pidas vastu üle poolteise aasta enne kui kohtas tema jaoks liiga kõrget lainet .
Kes on süüdi ?
Millest tulenesid sellised vead ning kes on süüdi ja miks komisjon ei tuvastanud süüdlasi ?
Komisjon kui ametlik instants saab tegutseda ainult temale antud volituste piires .
Komisjoni ülesandeks oli avarii põhjuste kindlakstegemine ja soovituste andmine meresõiduohutuse suurendamiseks , mitte aga süüdlaste otsimine .
Demokraatlikus ühiskonnas toimub süüdimõistmine ainult kohtus .
Iga inimene , kaasaarvatud komisjoni liige võib aga avaldada oma isiklikku arvamust .
Minu subjektiivset arvamust kujutab endast ka käesolev kirjutis .
Joonis 1.
1-Visiiri tekile ehitatud karp
2-ramp
3-külglukk
4-põhjalukk
5-hüdrauliline käitur , mis tõstab üles visiiri
6-visiiri hing
7-visiiri tala
8-rambi ülemine ots , mis ulatus visiiri tekile ehitatud karpi .
Mis puutub laevapere tegevusse , siis komisjon jõudis seisukohale , et laevapere tegevusele enne õnnetust ei saa midagi ette heita .
Juhuslikult päeval enne õnnetust viidi Tallinnas läbi laeva demonstratsioon-kontroll ja selleks kasutati ESTONIAt .
Kontrolli juhtisid kogenud Rootsi inpektorid .
Kontrolli käigus tõsiseid puudusi ei avastatud .
Korras olid ka visiiri lukud .
Laevaehitajate väide , et põhjalukk ei olnud originaalne , on savijalgadele ehitatud , sest värvianalüüs näitas , et põhjalukku on värvitud vähemalt 7 - 8 korda ja alusvärvi koostis oli sama mis mujal .
Ka sõidukiirus ei olnud ülemäära suur ( SILJA EUROPA sõitis paralleelselt ESTONIA-ga sama kiirusega ) ning mõnevõrra väiksem kiirus ei oleks päästnud laeva .
Silda jõudis esimene signaal sellest , et midagi on korrast ära , mõni minut enne kella üht kui vahimadrus kandis ette , et olles rambi juures ta kuulis tugevat kolksu .
Kui ta umbes viie minuti jooksul enam midagi ei kuulnud kästi tal kontrollreidi jätkata .
Teine signaal saabus umbes 7 - 8 minutit peale üht , kui keegi helistas silda , et vöörist kostab kolkse .
Komisjoni arvates oleks siis tulnud laeva kiirust vähendada .
Tegelikult kiirust ei vähendatud , kuid vahimadrus saadeti vaatama milles on asi .
Autotekile vahimadrus aga enam ei jõudnud .
Hilisema analüüsi põhjal komisjon jõudis seisukohale , et ka kiiruse vähendamine pärast helistamist ei oleks võimaldanud laeva päästa .
Meeskonnale heideti ette ka vähest infovahetust masinaruumi ja silla vahel .
Laevaehituslikud vead olid see-eest märksa olulisemad .
Kuna lainekoormuste täpne määramine on küllaltki keerukas ja kallis , siis klassiühingud on välja töötanud lihtsad valemid ligikaudse koormuse , nn. arvutuskoormuse määramiseks .
Osutus , et ESTONIA ehitamise aegsed Bureau Veritas arvurtukoormused ei olnud kooskõlas tegelike lainekoormustega .
Arvutuskoormuse abil leitud kinnitusseadmete visiiri kinni hoidev moment hingede suhtes oli ainult 12 MNm , seega palju kordi väiksem kui tegelik lainejõudude moment .
Selle ebakõla eest peaks vastutama ainult Bureau Veritas .
Lisaks sellele osutus , et ka visiiri lukkude ( kinnitusseadmete ) tugevus ei vastanud arvutuskoormusele .
Nagu eelpool õeldud , oli lukkude visiiri kinni hoidev suurim moment ainult umbes 15 MNm , kuid arvutuskoormuse vastuvõtmiseks oleks pidanud olema viimasest vähemalt kolm korda suurem , st. 36 MNm .
Selles viimases ebakõlas on süüdi põhiliselt laevatehas , kuid ka Bureau Veritas kui kontrolliv organ .
Üks visiiri prunenud hingedest
Rammvaheseina pikenduse puudumise ja rambi ülemise otsa visiiri tekile ehitatud karpi ulatumise eest peaks samuti eeskätt vastutama ikkagi laevaehitaja , kuid ka siin on teisi , kellega süüd jagada , sest samu vigu esines ka teistel laevadel , täpsemalt , need vead olid muutunud halvaks traditsiooniks Läänemere basseinis .
Seda tunnistasid vahetult enne lõpparuande esitamist ka mitme riigi mereadministratsioonid .
Mereadministratsioonide süü on kindlasti ka see , et varasematele paljudele visiiri kinnituste purunemisele ei põõratud piisavalt tahelepanu .
Veel üheks ebakõlaks oli see , et laevale oli antud “ deep sea ” ( piiranguteta sõidupiirkond ) klass .
Kuna laeva ei ehitata ju nii , et teeme midagi valmis ja pärast vaatame mis sai , siis kui telliti “ deep sea ” klassi laev , oleks pidanud laevaehitaja ka ehitama laeva mis vastab “ deep sea ” klassi nõuetele , mitte aga sõiduks kuni 20 miili rannast , nagu väidab laevatehas .
Kui aga laev telliti sõiduks kuni 20 miili rannast , siis ei oleks laevatehas tohtinud ehitada rangematele nõuetele vastavat kallimat laeva ning Bureau Veritase seda klassi kinnitada .
Miks see ikkagi juhtus ?
Kokkuvõttes , vigu oli palju mis viitab paljude instantside ükskõiksele suhtumisele ESTONIA ohutusnõuete täitmisel .
Kogu selle suhtumise tagapõhjaks tundub aga olevat teadmiste puudus võimalike visiirile mõjuvate lainekoormuste kohta .
Ei osatud arvata , et sellise laia ja kaugele ette ulatuva vöörieendiga visiiri puhul tekivad sellised suured avavad momendid .
Ka visiirilukkude konstruktsioon viitab sellele , et neid ei peetud vastutusrikasteks sõlmedeks ning sellest tulenevalt ei pööratud neile ka tõsist tähelepanu .
REIN VESKIMÄE
Tartu Ülikooli Nahahaiguste Kliinikus on tavaline tööpäev .
Ühte arsti juurde soovijat vaevab käsivarrel ekseem , teist rinna piirkonnas psoriaas , kolmandal on labajalale haavand tekkinud , neljas tahab näolt sünnimärgi kõrvaldada …
Ja nagu ikka , määratakse igale oma ravi , mis mõnelgi puhul toimub laseriruumis - polikliinikus on avatud laseravikabinet , kus seni tehtud uuringud ja tervenduskuurid on andnud küllalt häid tulemusi .
Midagi polekski selles imelikku , laseri kasutamisest meditsiinis oleme juba ammu kuulnud .
Ainult et vaskaurude laseri võimaluste kasutamine on seni veel lapsekingades .
Neid leidub maailmas veel vähe , ehk kusagil sadakond .
Üks siis Tartu Ülikooli kliinikus ja uus , üsna nõelasilmast tulnud mudeleksemplar alles labori seinte vahel .
Tõsi , seda on juba Helsingi arstid heade tulemustega proovinud o .
Üks uudse meditsiinilaseri loojatest on Tartu Ülikooli Füüsika Intituudi madalate temperatuuride labori juhataja füüsika-matemaatikadoktor Rein Kink .
Temaga vestlusest ka järgnev jutt välja koorus .
Laserid ja meditsiin
Laserite abil on inimesi ja loomi ravitud juba mitukümmend aastat .
Nendega diagnoositakse mitmesuguseid haigusi , lõigatakse silmi ja närve , õmmeldakse kokku veresooni , purustatakse põie- ja sapikive , tehakse plastilisi operatsioone .
Ja on üsna loomulik , et ravitakse ka nahahaigusi .
Sest nahk on see kest , mis meie keha katab ja sinna on hõlpsam laserikiirega juurde pääseda kui sissepoole .
Füüsikud ja meedikud on seejuures välja selgitanud , millist laserit on ühe või teise haiguse puhul otstarbekam kasutada .
Sest lasereidki on mitut tüüpi .
Ühtedel on kiirgajaiks kristallid , teistel gaasid ( näiteks süsihappegaas ) , kolmandatel värvained , neljandatel pooljuhid , viiendatel mitmesuguste ainete aurud …
Tartu Ülikooli doktorant Meelis Reidla ülikooli nahahaiguste kliinikus oma patsienti vaskaurudega ravimas
Kõiki nimetatud ja mitmet muud tüüpi lasereid on juba paarkümmend aastat loodud ja ehitatud ka Tartus Füüsika Instituudis .
Eeskätt küll oma eksperimentide tegemiseks , aga ka mitmesugusteks rakendusteks teiste riikide laborites .
Peaaegu 20 aastat on tegeldud Tartus ka lasermeditsiiniga , sest füüsikud ja meedikud elavad selles haridus- ja teadusmekas ju kõrvuti .
Füüsika Instituudil on olnud läbi aegade oma laserprogramm .
Selles osalemises pole jäänud kõrvale ka madalate temperatuuride labor .
Seal kasutati lasereid eeskätt küll kristallide uurimisel ülimadalatel temperatuuridel , kusagil - 200 kuni - 270 kraadi juures .
Kuid juba 1980. aastatel hakati Tartus kasutama raviaparaadina kodukootud laserit , kus kiirgajaks on vaseaurud .
Sellest ka laseri nimetus .
Vahepealsetel aastatel see tegevus soikus , kuidsiis , kolm aastat tagasi , hakati tol ajal ehitatud vaskaurude laserit kasutama Tartu Ülikooli Nahahaiguste Kliinikus üsna eesmärgikindlalt ja pidevalt .
Et nimetatud laser on üsna kohmakas , vesijahutusega ja võtab palju ruumi , pidas füüsika-matematikadoktor Rein Kink vajalikuks hakata koos kolleegidega ehitama meditsiinis mugavalt kasutatavat ja raviks vajaliku võimsusega vaskaurude laserit ( Cu-laser ) , mis kiirgab kindla lainepikkusega kollaseid ( lainepikkusega 578,2 nanomeetrit ) ja rohelisi kiiri ( 510,6 nm ) .
Ravi ilma ravimiteta
Programmi niisuguse laseriga ravimiseks on koostanud Tartu Ülikooli Nahahaiguste Kliiniku juhataja professor Helgi Silm ja otsese raviga alustas 1995. aastal doktorant Anne Rüütel .
Kiirituse energiatihedus oli valitud nii madal , et temperatuuri tõus koes ei ületanud poolt kraadigi .
See peaks tõestama , et mis tahes bioloogilised muutused laseriga ravimisel pole seostatavad lihtsa soojusmõjuga .
Praegu tegeleb haigete ravimise ja ravikuuri määramisega doktorant Meelis Reidla .
Seni on seal uuritud kiirguse mõju kroonilistele nahahaigustele , mis tavalisele ravile ei taha kuidagi alluda .
Miks ?
Äkki on olemas mingit eelteavet selle kohta , et just vaskaurude laser kujutab endast seda võluvitsa , mis inimesi piinanud haigusi likvideerib nagu nõiaväel .
Dr. Rein Kink väidab , et ega algul mingit kindlust polnud , tuli lihtsalt proovida .
On ju teada lihtne tõsiasi , et suvel , mil rohkesti päikesekiirgust , nahahaigused mingil määral taanduvad .
Järelikult on igasugusel intensiivsel valgusel tervendav mõju .
Missugused kiired ja millele paremini mõju avaldavad , seda oligi vaja katsetada .
Võib eeldada , et kuna füüsikute valmistatud vaskaurude laseri impulsid on üsna võimsad , siis võiks ka kiirguse mõju olla lootustandev .
valgusjuhe on suunatud kiirgust vajavale paigale .
Kolme aasta jooksul on ravitud hulgaliselt patsiente .
Kõnealuse laserikiirguse toime täpsemaks hindamiseks moodustati kaks võrdlusgruppi , millest üks sai laserravi , teist samasuguseid haigusi põdevaid inimesi tohterdati aga tavaliste vahendite - eeskätt tablettide , salvide ja süstidega .
Laserravi grupis olid haiged , kes hädas jalgadel vereringehäiretest tingitud haavanditegaja või siis allergiliste nahahaigustega .
Samuti kuulusid võrdlusgruppidesse rasunäärme põletikega ( acne , acne rosacea ) hädas olevad inimesed .
See on häire , mis esineb eriti noorukieas ning mida iseloomustavad komedoonid , sõlmekesed , mädavillikesed ja armid .
Neljanda ravigrupi moodustasid soomussammaspooli ( psoriasis vulgaris ) all kannatavad haiged .
See on krooniline mittenakkuv põletikuline , pärilik nahahaigus , mida iseloomustavad punast või roosakaspunast värvi sõlmekesed , kaetuna hõbevalgete kettudega .
Võrreldes tavalist ravi saanud kontrollrühmaga täheldati patsientide kiiremat paranemist laserikiirgusega akne ja troofiliste haavandite korral , kuid ka ekseemide ja psoriaasi puhul olid tulemused head .
Seejuures mingeid kõrvalmõjusid ei täheldatud .
Niisugust ravimeetodit nimetavad arstid ise raviks ilma ravimiteta .
Kuid sellega ei ammendu kaugeltki kõik võimalused .
Kirurgia skalpellita
Kui ravimiseks piisab 2vatise keskmise võimsusega laserikiirest , siis kirurgias läheb vaja 5-7vatist kiirgust .
Sellise laseriga võib eemaldada juba mitmesuguseid naha pinnal kui ka naha all olevaid defekte - looduslikke pigmendilaike ja vistrikke .
Eriti hästi sobib vaskaurude laser naha all asuvate suuremate punaste laikude ehk portveiniplekkide “ väljalõikamiseks ” .
Viimased kujutavad endast nahaaluseid laienenud veresooni .
Kui nüüd niisugust paika kiiritada vaskaurude kollase laserikiirgusega , siis nahk laseb selle kiirguse läbi , veres olev hemoglobiin aga neelab seda kiirgust , kuumutades kapillaarveresooni , mis tõmbuvad kokku .
Niiviisi väheneb vere hulk naha alla ja laik kaob .
Roheline kiirgus sobib paremini pigmendilaikude eemaldamiseks , kuna seal olev melaniin neelab intensiivsemalt lühemalainelises rohelise kiirguse piirkonnas .
Et ka mõned teised laserid kiirgavad nähtavat valgust , siis tekib paratamatult küsimus , mis eelis on siis vaskaurude laseril nende ees .
Peamine põhjus : sobiv lainepikkus ja kiiretest intensiivsetest impulssidest koosnev kiirgus on veresoonte ning nahadefektide termiliseks töötlemiseks parem kui teiste laserite kiirgus ja seetõttu ei kahjustu normaalne terve kude ega tekki ebasoovitavaid arme .
Sest pole ju mõtet asendada üks iludusviga teisega .
Aga on olemas veel nahale tekitatud pildid-kirjad - tätoveeringud .
Need on tehislaigud , mida keegi kunagi oma kehale maalida lasknud .
Kui nüüd tekib kellelgi tahtmine see kõrvaldada , või “ Maie ” asemel sinnasamasse “ Meeta ” kirjutada , siis olge lahke .
Ka siin on laserist abi .
Roheline laserikiirgus pääseb normaalsest tervest nahast hästi läbi ja ei kahjusta sealseid rakke .
Tätoveeringuga värvitud rakus see kiirgus neeldub ja piisava doosi korral raku temperatuur tõuseb ning rakk hävineb - organism viskab selle endast välja nagu pinnu sõrmest .
Tõsi , poole tunniga siin midagi ära ei tee , sest organism vajab uue olukorraga kohanemiseks , ümber korrastumiseks ja kasvamiseks aega .
Aga mõne seansi vältel võib niisugune skalpellita lõikamine hävitada nii tätoveeringu kui ka portveinipleki .
Halvaloomulised kasvajad nahal
Siit jõuame paratamatult mõttele , et äkki saab laserikiirest noaga võidelda ka inimese ühe kõige kurjema vaenlase - nahavähi vastu .
Väljavaated peaksid selleski osas head olema , mis siis , et praegu veel tulemusi ette näidata pole .
Kuid Tartu onkoloogidega on füüsikud konsulteerinud ja arstid on uue võimaluse vastu huvi tundnud .
Ka maailmas avaldatud meditsiinilise kirjanduse põhjal võib selles osas oodata Cu-laserite läbilöögivõimet .
Sest laserikiirgus peaks ise vähirakud üles otsima , sealjuures terveid rakke kahjustamata , ja need hävitama .
Tavalise noaga , teadagi , kõiki haigeid rakke ei pruugi üles leida ja nad võivad pärast lõikust uuesti vohama hakata .
Seni on küll maailmapraktikas vähirakkude eemaldamiseks kasutatud kindla lainepikkusega punast laserikiirt .
Sest on teada , et vähirakkudesse koguneb hästi teatud värvaine ja ladestub sinna .
Just punase kiirguse toimel vabaneb värvainest atomaarne hapnik , mis hävitab vähiraku .
Siingi võib Cu-laserist kasu olla , sest temaga saab väga tulemusrikkalt ergutada sobivat värvlaserit just punase kiirguse saamiseks .
Maailmas tuntakse seda fotodünaamilise laserravina .
Ja niiviisi on ka Tartu füüsikute ehitatud Cu-laseril perspektiiv olla heaks abivahendks niisuguse ravimeetodi sisseviimisel meie onkoloogiadispanserites , eeskätt Tartus .
Kosmeetika ja vaseaurud
Eks see olegi kosmeetika , kui mõni nahadefekt näolt kõrvaldada .
Aga kortsud ?
Mis muud kui noa alla !
Aga ehk aitab siingi seesama laser , et ka vanemas eas väliselt parem välja näha .
Tõepoolest , arstikirjandust lugedes selgub , et Cu-laseriga peaks olema võimalik ka kortse siluda .
Nimelt laseb pealmine nahakude kiirgust läbi , alumised nahakihid aga tõmbuvad selle mõjul kokku ning kortsude hulk väheneb ja need muutuvad madalamaks .
Efekt olevat üsna suur - kortsulisus pidavat vähenema koguni 80% .
Mis arvatavasti ei tähenda veel seda , et 70se vanaema nägu pärast kiirituskuuri sama sile on kui tütretütrel .
Füüsika-matemaatikadoktor Rein Kink - nüüdisaegse Cu-laseri üks tegijaid .
Mida see laser endast kujutab ?
Vaskaurudel saadi laserefekt juba 1965. aastal .
Tuntud on ka kulla , seatina , mangaani ja teiste metallide aurudel töötavad sama tüüpi laserid .
Nende tööpõhimõte on üsnagi lihtne - gaaslahendus täitegaasis , milleks on neoon , kuumutab keraamilise laseritoru sellise temperatuurini , et tekib sobiv metalliaurude kontsentratsioon ja gaaslahenduses tekkinud kiired elektronid ergastavadki metalliaatomeid , mis siis kiirgavad nendega samas faasis , ja tekib laserikiirgus .
Vase puhul saab rohelist või kollast kiirgust .
Kõik uue laserseadme osad - lasertoru , toiteelektroonika ja automaatikaplokk , mahuvad ära tavalise lauaarvuti suurusesse kesta ning kaaluvad ühtekokku vaid 15 kilogrammi .
Viimane makettseade , mis loodud ühiselt Tartu Ülikooli Füüsika Instituudi madalate temperatuuride laboris ja firmas ESTLA ( juhataja Jevgeni Berik ) , töötab tavalises ühefaasilises elektrivõrgus õhkjahutusega .
Nii et raviarst võib selle viia üks kõik kuhu , torgata pistik tavalisse seinakontakti ja ravi võib alata .
Piisab vaid kastist väljaulatuv valgusjuhe patsiendi haigele kohale panna ja kiirgus voogab mööda seda sinna , kuhu arst selle suunab .
Vaskaurude laseri eeliseks on suur efektiivsus ja võimsus spektri nähtavas piirkonnas .
Tema reaalselt saavutatud kasutegur ulatub praegu maailmas pooleteise protsendini ja keskmine väljundvõimsus koguni 500 vatini .
Niisuguseid ägedaid süsteeme on ehitatud eriülesannete täitmiseks , isegi kasutatud tähesõdade programmis .
Veelgi võimsamate seda laadi laseritega võib töödelda raskesti sulavaid metalle ja muid materjale ning vajaduse korral neisse juuspeeneid aukegi puurida .
Nii et vaskaurude laserite kasutusala ei piirdu edaspidi üksnes meditsiiniga , neil on tulevikku ka tehnoloogias ja järjest laienevas meelelahustustööstuses .
Kuidas minna edasi ?
Praegu ootab nahahaiguste ravimiseks uut vaskaurude laserit oma kliinikusse Tartu Ülikooli doktorant Meelis Reidla .
Vana vesijahutusega laser oleks vaja välja vahetada moodsamaga , hiljuti Füüsika Insituudis ehitatud maketi koopiaga .
Aga mitte ainult temale pole seda vaja .
Nahahaiguste ravimisega tegeldakse mitmetes Eesti kliinikutes ja sinnagi kuluks niisugune aparaat ära .
Ent kust neid osta ?
Ega ometi teadlased ise pea aparaadiehitajaks hakkama ?
Nende pärusmaaks jäägu ikka uute väljamõtlemine ja - töötamine .
Maailmaturul maksab aga üks meditsiini tarbeks ehitatud vaskaurude laser umbes ligikaudu 1,2 miljonit eesti krooni .
Oma jõududega saaks samasuguse nahahaiguste ravilaseri valmistada aga 250 000 krooniga .
Esimene asi , on vaja koondada inimesed , kes nende valmistamise eest hoolitseksid .
Siit lihtne järeldus , mida on korduvalt välja öeldud - kasutagem oma teadlaste ajusid maksimaalselt , enne kui need oma omanikega laia ilma laiali jooksevad .
Teiselt poolt oleks meie laseritööstuse funktsioneerimise korral võimalik saada Eesti turult nii vaskaurude kui ka muid lasereid tunduvalt odavamalt kui näiteks USAst .
Osakem siis teadlaste abiga Eesti riigile raha teenida !
Õnneks on riik asutanud kõrgtehnoloogilise tootmise toetamiseks sihtasutuse Eesti Innovatsioonifondi .
Tunnustuseks sellele fondile tuleb tõdeda , et ta on asunud tõsiselt kõnealust projekti rahaliselt toetama .
Tahaks loota , et seekord osutub teadlaste , firmade ja riigi koostöö edukaks .
Meie kõigi huvides tuleb rahuldada enda vajadused ning samal ajal arendada ka kõrgtehnoloogiliste toodete , antud juhul siis vaskaurude laserite , eksporti .
TIIT SAARE ( 1956 ) ajaloolane , uurinud lippe ja vappe 1978. aastast
Juunis sängitati viimsesse puhkepaika viimase Vene isevalitseja perekond .
Nikolai II kirstu kattis piduliku hüvastijätutseremoonia ajal lipp , millel oli kujutatud tsaaririigi kahepealise kotkaga vapp .
Kui kaugele aegade hämarusse ulatuvad vene rahvuslipu ja tsaari standarti juured ?
Kuni Peeter I valitsemisajani domineeris vene sümboolikas bütsantsi traditsioon .
Nii puudus seal veel 17. sajandi keskpaiku euroopalikult lihtsa kujundusega lipp , mis olnuks eristatav suure vahemaa tagant .
Tolleaegsed tsaarilipud , stjagid , sarnanesid oma kujunduselt ikooniga .
Tavaliselt kujutati stjagil Kristust .
Ivan Groznõi stjagil oli aga ratsutav vürst-pühak inglite keskel .
Aleksei Mihhailovitši stjagi kaunistasid Moskva siluett , tsaarikotkas ja Moskva alla ühendatud vürstkondade sümbolid .
Stjagist erines oluliselt streletsipolgu lahingulipp , millel oli põhikujundiks euroopalik rist .
Ühevärvilist lipukangast ääristas teist värvi servis .
Inglise kuninga kingitus
1688. aasta kevadel leidis noor tsaar , 16aastane Peeter Aleksejevitš Izmailovo mõisa ühest kuurist paadi , mille oli kunagi Ivan Groznõile kinkinud Inglise kuningas Edward VI .
Paat tehti korda ja noor tsaar sõitis sellega mõisa tiikidel ning Jauza jõel .
Paadil lehvis ka lipp , mille arvatavasti kujundas Peeter ise .
Sellest sai alguse Peeter I eriline huvi nii mereasjanduse kui lippude kujundamise vastu .
Hiljem , kui tsaar kasutas seda paati , “ Venemaa laevastiku vanaisa ” , mereparaadide vastuvõtmiseks , lehvisid sellel Peetri kujundatud güüs ja karabelnõi štandart .
Lipukavandaja Peeter
Karabelnõi štandarti ehk tsaaristandarti kujundamisel lähtus Peeter I Saksa Rahva Püha Rooma Keisririigi kotkaga keisrilipust .
1700. aastal lisas ta sellele kolm kaarti , millel kujutati Valge , Musta ja Kaspia mere rannajoont .
Pärast Neeva suudmes asunud Nöteborgi vallutamist lisati lipule kaart Balti mere rannajoonega .
Peeter I loomingulised otsingud ei piirdunud ainult ülaltoodud standartiga .
Tema käe all valmisid tol ajal kõikide kasutatavate lippude ja vimplite kavandid .
Paljud neist ebaõnnestusid , õnnestunud disainiga lipud on aga kasutusel tänapäevani .
Üks Peetri õnnestumisi oli trikoloor , mille kavandamisel lähtus Peeter Madalmaade ehk Hollandi lipust .
Oli ju Holland tollal üks tugevamaid mereriike Ühendatud Kuningriigi kõrval .
Peetri välismaalastest sõprade hulgas osales Vene laevastiku loomisel hollandlane Franz Timmermann .
Vene trikoloori värvide järjestus matkib Madalmaade vanimat merelippu , mida kasutasid 16. sajandil meregöösid .
Tsaar võis lähtuda siin aga ka asjaolust , et värvide järjestuse kaudu eristada oma lippu Hollandi lipust .
Vene ajaloolane P.I.Belavenets on püüdnud värvide valikut ja järjekorda põhjendada varasema Vene merelipu olemasoluga .
Nimelt olevat esimesele Vene sõjalaevale “ Orjol ” , kui see 1668. aastal vette lasti , heisatud streletsilipu eeskujul valmistatud sinise ristiga valge-punane plagu .
Esimene valge-sinine-punane trikoloor valmis 1693. aastal ja selle kinkis Peeter I peapiiskop Afanassile .
Lipul oli ka kuldne tsaarikotkas .
See kotkaga trikoloor ehk tsaarilipp kujunes esimeseks standartseks sõjalipuks nii merel kui maal .
Trikoloori alusel kujundas Peeter I ka üheksa triibuga admiralilipu , mis samuti matkis Hollandi admiralilippu .
“ Suure saatkonna ” naasmisel Lääne-Euroopast tõi Peeter I Britanniast kaasa šotlaste Püha Andrease diagonaalristi ( vt. “ Horisont ” 3 / 1994 ) , mida ta kasutas kõigepealt seoses Aasovi kampaaniaga .
Risti kasutamist põhjendas fakt , et Jeesuse jünger Andreas suri märtrina Sarmaatias ( Lõuna-Venemaal ) .
Kõigepealt asutas tsaar uue sümboli õigustamiseks Andrei Pervozvannõi ordeni .
Andrease ristiga lipp lehvis esmakordselt 1699. aastal sõjalaeval “ Krepost ” , millega sõideti läbirääkimistele türklastega .
Lipp oli oma kujunduselt ebaõnnestunud , kuna sinine rist sulas kauguses kokku trikoloori värviliste laidudega .
Õnnestunuks osutus aga Briti Union Jack'i eeskujul valmistatud laeva vöörilipp , güüs , mis heisati ka merekindlustele .
Veel oli güüs ka kindraladmirali tunnuseks .
Iseseisvalt oli Andrease rist esindatud “ liiniadmiralide ” lippudel .
Need kolm erivärvilist plagu tähistasid , vastavalt trikoloori värvide järjekorrale , põhilaevastikku , avangardi ja arjergardi komandöre ja nendele alluvaid laevu .
Neid lippe kasutati eelkõige merelahingus , kus kogu laevastik jaotati kolmeks taktikaliseks üksuseks .
Ahtrilipul vahetas Andrease rist trikoloori välja 1719.
Sellel algsel Andrejevski flagil oli rist kuni 1712. aastani hõljuv .
Siitpeale aga ulatusid diagonaalristi , saltiiri , harud lipu nurkadesse .
Trikoloor jäi edasi militaarsümboolikasse vimplina .
Kolmevärviline lipp ise aga kujunes tsiviillaevastiku , kaubalaevade , tunnuseks kui kommertšeski flag .
Rahvuslik ärkamine
Venemaal Peeter I kujundatud lipud olid kõik tsaaririigi ja selle asutuste sümboliteks ega kuulunud kasutamisele eraisikute poolt .
Rahvuslipu küsimus tekkis 19. sajandil seoses vene rahvusliku ärkamisega pärast 1812. aasta isamaasõda .
Esimest korda kasutati rahvusvärvidena must-kollast-valget .
Kuuldes Napoleoni lüüasaamisest Waterloo all 1815 , heiskasid Moskva linna elanikud oma rõõmu väljendamiseks kõikjale Vene vapivärvides lipud .
1858. aastal tsaar Aleksander II Vabastaja ajal kinnitas Senat vapivärvides trikoloori V.Adlerbergi ettepanekul ainsaks Vene riigilipuks ja seega ka rahvuslipuks .
See akt tekitas aga vastuseisu vene haritlaste ja aadelkonna seas , kes pidasid õigemaks Peeter I trikoloori .
Vapivärvides lippu peeti saksapäraseks , kuna selle värvid ühtisid must-kollase Saksa Püha Rooma / Austria-Ungari impeeriumi lipuga .
Siit sai alguse aastakümneid kestnud vaidlus n.-ö. õigete Vene värvide üle .
Kumbki pool , nii valge-sini-punast toetavad vene haritlased ja aadlikud kui ka “ saksa värve ” pooldavad õukondlased , viitas vaidlusaluste värvide kasutamisele juba Peeter I poolt .
Arutelu esimese vooru lõpetas tsaar Aleksander III , kes 1883. astal taastas oma ukaasiga valge-sini-punase kolmvärviku staatuse merelipuna ( natsionalnõi kommertšeski flag ) .
“ Saksa lipp ” jäi eraisikute poolt kasutatavaks rahvuslipuks ( gerbovõi narodnõi flag ) .
Vaidlus jätkub
Reaalses elus sagenes aga merelipu kasutamine Vene rahvuslipuna , kuna see seostus enam vene patriotismi ja sõjalise kuulsusega .
Värvikolmikut seostati ka heraldiliselt korrastatud Moskva vapiga : hõbedane Georg ja hobune , sinine mantel ja punane kilbiväli .
Veel olid värvid kujunenud panslavismi sümboliks .
Ametlikult esines see värvigamma Serbia ja Tšernogooria ning osaliselt Bulgaaria lipul .
Samu värve kasutasid rahvuslippudel Austria-Ungaris elavad tšehhid , slovakid , sloveenid ja horvaadid .
Valge-sini-punase prioriteeti põhjendas ka maailmasõja eelõhtul tihenenud poliitiline koostöö Prantsusmaa ja Britanniaga ( Entente ) .
20. sajandi algul jätkunud vaidlus otsustati lõpetada kompromissiga .
1905. aastal kujundati uus riigilipp , mille aluseks oli merelipp kollase ruuduga güüsil .
Ruut kujutas musta kotkaga tsaaristandarti .
See kompromisslipp jäi aga vaidluse ja puhkenud maailmasõja tõttu kinnitamata .
Pärast veebruarirevolutsiooni kujunes kommertšeski flag ainsaks Vene riigilipuks , kuigi seda ametlikult kinnitada ei jõutud .
Enamlaste oktoobripööre asendas trikoloori punalipuga .
Punase kultus
Punalipu ametliku kinnitamisega Vene Sotsialistliku Föderatiivse Nõukogude Vabariigi tunnuseks trikoloori kasutamine keelustati ja selle heiskamine võrdsustati kontrrevolutsioonilise tegevusega .
Punase kultus muutus “ töörahvariigis ” totaalseks absurdiks , millest “ Horisondi ” vanematel lugejatel on ettekujutus olemas .
Lipuajaloo seisukohalt tähendas nõukogude punalipp tagasiminekut antiikrooma ja islami traditsioonide juurde .
Seda iseloomustab ühevärvilisele kangale maalitud või õmmeldud tekst või initsiaalid .
Vene SFNV , 1937. aastast NFSV lipul olid slaavilikud tähed RSFSR .
Nõukogude sümboolikas moodustas erandi merelipp , mille kujunduses oli lubatud kasutada piktograafilisi ja värvilisi sümboleid .
Enamkasutatavaks embleemiks kujunes punatäht , mis muutus ka Nõukogude Liidu riigilipu üheks sümboliks .
Sinine sümboliseeris mälestusena tsaari merelipult Vene sõjalaevastiku traditsioone .
Sinine jäi alles ka 1930. aastatel kinnitatud uuele merelipule .
Vene NFSV riigilipule kinnitati sinine püstlaid 1954. aastal .
Värv tuletati Andrei Pervozvannõi ordenilindilt , mida kandis tsaariliku tunnusena ennast Peeter Kolmandaks nimetanud Jemeljan Pugatšov .
Uuesti kujunes valge-sini-punane kolmvärvik Vene riigitunnuseks 1991. aastal president Jeltsini ukaasiga .
Lippu ei ole kinnitanud veel Riigiduuma .
Vene lipuvärvid tähendavad ausust ( valge ) , ustavust ( sinine ) ja mehisust ( punane ) .
1688. aastal Izmailovo mõisas vette lastud “ Vene laevastiku vanaisal ” lehvis Peeter I standart , mis oli aluseks hilisemale riigistandartile .
Tsaar Aleksei Mihhailovitši stjag 1668. aastast .
“ Orjoli ” lipp aastast 1668.
Karabelnõi štandart 1703 - 1917.
Kotka küüniste ja nokkade vahel on kaardid Valge , Kaspia , Musta ja Balti mere rannajoonega .
Kokard Aasovi retke lipp 1699. aastast , mis lehvis sõjalaeval “ Krepost ” .
Andrejevski flag
1717 - 1712.
Andrejevski flag
1712 - 1917
( uuesti 1991 ) .
1693. aastal piiskop
Afanassile kingitud tsaarilipp .
Vene admiralide lipud 1700 - 1865.
1. admiral - põhilaevastiku juht .
2. admiral - avangardi juht .
3. admiral - arjergardi juht .
Vene ja Hollandi admirali lipp
17. - 18. sajandil .
Güüs 1700 - 1917.
Güüs 1924 - 1932.
Gerbovõi narodnõi flag .
Riigilipp
1858 - 1883.
Kompromisslipp .
Sõjalaevastiku lipp
1935 - 1991.
Vene SFNV lipp
1920 - 1936.
Vene NFSV lipp
1954 - 1991.
INDREK ROHTMETS
Nägu Marsil ja teised kosmilised ehitised 1976 - 1977. aastal kaardistas ameeriklaste kosmosesond “ Viking ” Marsi pinda .
Aparaat lähetas Maale hulgaliselt unikaalseid fotosid , mille seas oli ka pilt , mis pani hiljem aluse omalaadsele “ kosmilise folkloori ” lainele .
Nimelt meenutas üks fotole jäänud paik , Cydonia piirkonnas asuv lame mägi , oma vormide poolest hämmastavalt inimnägu .
Teated sellest leiust jõudsid ajakirjandusse ning ülesvõtted “ Marsi näost ” alustasid oma elu üleilmses pressis .
Fotod olid väikese lahutusvõimega ning tehtud nõrgas küljelt langevas valguses .
Selgelt oli näha , et ligemale kahe kilomeetrise mäe lael eristusid teravalt üks silm ja ninasõõre ning suujoon ; “ kosmilisel skulptuuril ” tervikuna oli aga veidi sfinksilik ilme .
Kes muu , kui tulnukad !
Ega siin polegi midagi imestada , et nii mõnegi jaoks kehastas see nägu kohe kindlat tõendit teiste kosmiliste tsivilisatsioonide tegutsemise kohta meie päikesesüsteemis .
Tekkis kultusühing , mille liikmed olid veendunud , et tolle sfinksi tahusid mõnesaja tuhande aasta eest kivist välja nö . meie naabertsivilisatsiooni esindajad .
Seda ühingut juhatas endine ajakirjanik Richard Hoagland , kes pidas innukalt loenguid ning esines lugematutes raadio- ja telesaadetes .
Ajapikku laiendas Hoagland Marsi ehitiste nimekirja .
Ta leidis näo lähedusest mitmeid püramiide ning asus innukalt neid ning nende oletatavate ehitiste mõõtmeid ja vahekaugusi analüüsima .
Põhjalike arvutuste ja kõikvõimalike numbrite sobitamise järel tuli ta välja teooriaga , et Marsi ehitusmeistrid tundsid matemaatikat palju paremini kui meie ning nende ehitiste rajamise aluseks olnud võrrandites on peidus ka saastevaba ja lõputu energia saamise võimalus meile , maalastele .
Marsist innustust saanud , asus Hoagland uurima Apollo missioonide käigus saadud Kuu fotosid ning muidugi avastas sealt hulganisti tulnukate rajatud ehitisi .
Nende hulgas oli isegi mitmekümne kilomeetri kõrgune kristallkuppel , mida keegi teine polnud millegipärast varem märganud .
Hoaglandi uued avastused olid juba liig ka üsna kriitikavabale ameerika pressile .
Mees sattus ajalehtede naljanurkadesse ning tõmbus veidi tagasi .
Lööduks ei tunnistanud ta ja tema mõttekaaslased end aga mingil juhul .
NASA “ salasepitsused ”
1992. aastal lähetas NASA Marssi pildistama uue põlvkonna aparaadi Mars Observeri .
Paraku aga katkes side sondiga just enne seda kui see alustas Punase planeedi fotografeerimist .
Kohe ilmus välja Hoagland ja teatas , et NASA petab rahvast .
Tegelikult saadeti sond just Marsi nägu pildistama ja seda see ka tegi , pilte aga ei kavatsetagi rahvale näidata .
Võimurid plaanitsevad salajast teavet vaid enesele hoida ning enda huvides ära kasutada .
Ning jällegi oli tal edu ajakirjanduses , kusjuures mitte sugugi ainult kollastes tabloidides .
Ameeriklaste kõige uuem uurimissond jõudis Marsi lähistele möödunud aastal NASA programmi Mars Surveyor raames .
Marsi lähetati automaatjaam Pathfinder , mis saatis Punase planeedi pinnale marsikulguri Sojourner .
Mõni kuu hiljem aga saabus Marsi lähistele kosmosesond Mars Global Surveyor , millepardal oli suure lahutusvõimega orbitaalkaamera MOC ( Mars Orbiter Camera ) .
5. aprillil 1998. aastal saatis MOC Maale suurepäraseid ülesvõtteid ka piirkonnast , kus asus Vikingi leitud nägu .
Uutel fotodel näeme aga paraku vaid madalat platood , milles leidub hulga nõgusid ja vagusid .
Siiski võib mõningase fantaasia abil üles leida ka need pinnavormid , mis 1967. aasta fotol moodustasid silma , ninasõõrme ja suujoone ( vaata fotosid ) .
“ Marsi näo ” lugu näikse sellega lõppenud olevat , ent võta näpust .
Hoaglandi loodud ühing toibus NASA ebameeldivast leiust kiiresti ning esitas oma teooria .
Nimelt olevat nö . ametlik kosmoseuurimine seekord kõik piirid ületanud ning Marsil olnud näo tuumalaenguga hävitanud !
LEMBIT KURIK , Tallinna Tehnikaülikooli füüsikainstituudi teadur .
Arvatavasti on meist enamus mõnel varakevadisel päeval kellegi tähelepanu võitmiseks või lihtsalt ärritamiseks võtnud taskupeegli ja suunanud päikesejänku “ ohvri ” silma .
Kindlasti oleme isegi “ ohvriks ” olnud ja teame , et peeglist paistev päike on silmipimestavalt ere .
Nüüd on ka taevasse tekkinud selline vallatu tähelepanupüüdja , kes meile aeg-ajalt silma teeb .
Need uued tegijad taevas on Motorola globaalse satelliitmobiilsidesüsteemi Iridium satelliidid , mis tiirlevad kuuel polaarorbiidil 780 km kõrgusel maapinnast .
5. maist 1997 kuni 17. maini 1998 ( osa asendussatelliite on orbiidile saadetud ka hiljem ) lähetasid neid kosmosesse Ameerika Ühendriikide Delta II , Venemaa Proton ja Hiina Long March2C / SD kanderaketid .
Nimetus Iridium on tulnud keemiliste elementide perioodilisuse tabeli 77. elemendi , iriidiumi , järgi , sest algselt kavandati seitsmel polaarorbiidil 77 satelliidi kasutamist - tiirleb ju iriidiumi tuuma ümber samuti 77 elektroni .
Uudse mikrolainetehnika kasutuselevõtt võimaldas satelliitide arvu vähendada siiski 66ni ( nii et uus nimetus võiks olla perioodilisuse süsteemi 66. elemendi järgi Düsproosium ) .
Kõik satelliidid on suhteliselt lihtsa ehitusega .
Nende põhiosad on kommunikatsiooniplokk , päikesepatareid , aku ning antennid , seda nii mobiil- , satelliit-maa- ja satelliit-satelliitsideks .
Satelliidi pikitelg on alati risti maapinnaga .
Peeglina käituvad kolm mobiilside antenni , mis paiknevad 120kraadise sammuga ümber satelliidi pikitelje ja on 40 kraadise nurga all korpuse suhtes .
Need antennid on poleeritud alumiiniumist pinnaga ja ainult 188 cm pikad , 86 cm laiad ning 4 cm paksud plaadid , mis viimistletud hõbedaga kaetud tefloonikihiga .
Iga plaat sisaldab 106 antennielementi .
Selliselt peegelpinnalt Maale peegeldunud päikesejänku läbimõõt on väike ja seetõttu paistab satelliit maalt vaadates väga heledana .
Maksimaalne heledus võib ulatuda -8 tähesuuruseni .
Võrdluseks - Veenuse heledus on parimal juhul -4,9 , täiskuul -12 tähesuurust .
Iridium - satelliit , liikudes madalal orbiidil kiirusega ligikaudu 7,5 km/s , teeb täistiiru ümber maakera 100 minuti ja 28 sekundiga .
Esimeses lähenduses sama kiirusega liigub maapinnal ka satelliidi antennilt peegeldunud ( suurusjärgus kuni 100 km läbimõõduga ) valguslaik .
Nendest andmetest on lihtne näha , et eredat peegeldunud valgusesähvatust peaksime nägema natuke üle kümne sekundi .
Reaalselt ongi sähvatuse kestvuseks 5 - 20 sekundit .
Pool sellest ajast kasvab heledus kiiresti , et siis sama ruttu kahaneda .
Jälgitav on ka valgustäpi liikumine tähistaeva foonil .
Raadionähtavuse piirkonnas asub üks satelliit siiski kuni 15 minutit .
Tekib küsimus , kuidas tabada sellist lühiajalist sündmust , mis toimub öö jooksul keskeltläbi ainult 5 korda .
Kindlasti ei ole meil kannatust ja aega öö läbi kõikvõimalikes suundades taevasse vahtida , kuigi võime sel juhul palju muudki huvitavat näha .
Et ette teada sähvatuse toimumise aega ja kohta , peame teadma kõigepealt oma täpseid geograafilisi koordinaate .
Koordinaatide leidmiseks on muidugi palju võimalusi .
Selleks kõlbab isegi telefoniraamatus olev Eesti kaart , kui lisaks kasutada joonlauda ja natuke rehkendada .
Vaja läheb ka soovitavalt internetiühendusega arvutit .
German Space Operations Centre'i ( GSOC ) aadressil võib leida andmeid paljude Maa tehiskaaslaste nähtavuse kohta , sealhulgas ka Iridium i valgussähvatuste ennustused suvalises maakera punktis seitsmeks päevaks ette .
Tallinna , Tartu , Pärnu ja Kohtla-Järve inimesed saavad isegi oma asukoha koordinaadid menüüst valida , teised peavad siiski asukohaandmed ise sisestama .
Päringu vastuseks on tabel , milles on Iridium ilt peegeldunud valgussähvatuste täpne toimumise aeg , heledus , koordinaadid taevavõlvil ja natuke lisainformatsiooni .
Ka oma täpseid geograafilisi koordinaate on väga mugav vaadata internetist , näiteks Regio atlasest aadressil Need kelle arvuti on ühendatud maailmaga ainult elektrivõrgu kaudu , peavad natuke rohkem vaeva nägema ja muretsema mõne selleks otstarbeks kohandatud arvutiprogrammi .
Sobivad näiteks SkyMap versioon 6,2 , SKYSAT versioon 0,6 jne .
Vaja läheb veel selget taevast , mõni minut vaba aega ning võimegi nautida uut muljetavaldavat tehisnähtust .
Ilutulestike populaarsus lubab oletada , et selline taevane valgusemäng võiks paljudele huvi pakkuda .
Pealegi on see vähemalt meile tasuta ning jälgitav isegi oma koduaknast .
Mõni sõna ka sidesüsteemi Iridium tegelikust otstarbest .
Eesmärk on luua globaalne digitaalne satelliitmobiiltelefonivõrk massiliseks individuaalseks kahepoolseks sideks .
Süsteem koosneb kolmest põhikomponendist : satelliitmobiiltelefonid ( ka piiparid ) , sidesatelliidid ja maapealsed tugijaamad .
Satelliittelefon on väga sarnane tavalise GSM-telefoniga ning tavakasutaja ei pruugigi olulist vahet märgata .
Osa satelliittelefone ongi kahesüsteemsed , võimaldades sidet ka GSM-võrgu kaudu .
Esialgsete plaanide kohaselt pidi sidesüsteem käivituma 23. septembril 1998. aastal ( samal päeval algas Washingtonis Satellite CommunicationsExpo & Conference ) .
Kuid väga tõenäoline on viivitus vajadusest asendada osa riketega satelliite uutega ja viimistleda süsteemi häälestamist .
Eesti jaoks ei oma satelliitside teenus esialgu olulist tähtsust maapealse side kättesaadavuse ja hinna tõttu .
Tulevikus olukord ilmselt muutub .
Satelliitside areng on juba lähiaastatel ilmselt väga kiire ja muudab siin maailmas mõndagi .
füüsik JÜRI KRUSTOK
Jüri Krustok on sündinud 13. veebruaril 1955 Tallinnas , kuid kogu oma edaspidise elu elanud Keilas , kus sai ka keskhariduse .
Pärast Tartu Ülikooli lõpetamist füüsikudiplomiga 1981. aastal asus ta tööle nüüdsesse Tallinna Tehnikaülikooli .
Seal õpetas ta füüsikat , kuid pärast füüsika-matemaatikakandidaadi kraadi kaitsmist Tartu Ülikooli juures 1986. aastal on ta töötanud vanemteadurina praeguses TTÜ pooljuhtmaterjalide tehnoloogia õppetoolis , uurides keeruliste pooljuhtmaterjalide luminestsentsi ja defektkoostist .
Teadustöö kõrvalt tegeleb Jüri Krustok endiselt ka õppetööga ning teaduse populariseerimisega Eesti ajakirjanduses .
1998. aastast Eesti teaduspreemia laureaat .
Millist osa on etendanud Teie elus 8 aastat enne Teie sündimist ilmale tulnud pooljuhtseadis nimega transistor ?
Kui ma olin umbes 10aastane , ehitasid meie tänava poisid kõik endale pooljuhtdioodi kasutades detektorvastuvõtjaid .
Minul dioodi polnud ja keegi ei tahtnud ka enda oma ära anda .
Aga mul oli üks must asjandus kolme jalaga , niisiis panin selle ja raadio hakkas tööle .
Kõik poisid käisid pärast seda ime vaatamas ning mind hakati pidama veidi “ füüsikuks ” .
Alles aastaid hiljem sain teada , et olin avastanud transistori olemuse ning minust saigi füüsik .
Kuulute sel aastal Eesti Vabariigi teaduspreemia saanud TTÜ tehnikateadlaste kollektiivi .
Uurimisteemast selgub , et Teiegi tähelepanu on suunatud pooljuhtmaterjalidele , mis seotud päikeseenergia talletamisega ja optoelektoonikaga .
Milliseid vagusid te ise sellel teaduspõllul ajate ja mis on seni mullakamara alt välja koorunud ?
Minu töö on põhiliselt seotud nende pooljuhtmaterjalide füüsikaliste omaduste uurimisega .
Pooljuhtide füüsika on teadusharu , mis areneb pealtnäha üsna aeglaselt , kuid kindlalt .
Samas on viimastel aastatel oluliselt suurenenud tehnoloogiasse tehtud investeeringud ning kohati ei jõuta enam füüsikaga tehnoloogidele järelegi .
Nii ongi kujunenud olukord , kus iga tühisemgi füüsikute uus teadmine leiab otsekohe rakendamist pooljuhtmaterjalide tehnoloogias .
Eks ole meiegi üht-teist uut suutnud leida .
Eelkõige peaks mainima sügavate tsentrite kõige tõenäolisema mudeli loomist ühendpooljuhtides ning mitmete materjalide kiirgustsentrite esmakordset korrektset mõõtmist .
Kuid ehk enamgi olulisemaks pean ma tõeliselt rahvusvahelise seltskonna meelitamist endaga koos töötama .
Nii kuuluvad sellesse sõbrad ja kolleegid Helsingi Tehnikaülikoolist Soomest , Salfordi Ülikoolist Inglismaal , Strathclyde Ülikoolist Šotimaal , Delfti Ülikoolist Hollandist , Belli Laboratooriumidest USAs ja Konstanzi ning Giesseni Ülikoolidest Saksamaal .
Usun tõsimeeli , et koos sellise ühismeeskonnaga suudame ehk enamat kui üksikult eraldi nokitsedes .
Teadustöö kõrval olete vähemalt viimaste aastate produktiivsemaid autoreid teaduse populariseerimisel .
Kust see vajadus ja sõnaseadmise oskus rasketest asjadestki kergemalt kirjutada ?
Ausalt - ma ei tea .
Igatahes hakkas mind mingil ajal vaevama teadmine , et võrreldes teiste füüsikutest kolleegidega välismaal , teadsin mina üpris vähe maailma teaduses toimuvast .
Võtsin asja käsile ja oma üllatuseks avastasin hulga põnevat , mida lihtsalt ei saanud ainult enesele jätta .
Aga keerulistest asjadest võib kergelt kirjutada ainult see , kes neisse eriti sügavalt ei süüvi .
Seetõttu olen ma ka üsna vähe osanud kirjutada neist probleemidest , millega ise tegeleme .
Kuidas lõõgastute , mis valmistab Teile erilist rõõmu ?
Erilist rõõmu valmistab sõpradega kaunil suveõhtul saunas käia .
Millised on Teie harrastused ?
Nende populaarteaduslike artiklite kirjutamine ongi tegelikult minu harrastus , sest tööks ei saa ju seda nimetada .
Teie lemmikspordiala ja - kunstizanr ?
Ise pole küll enam kaua spordiga tegelnud , kuid televiisorist jälgin meelsasti kõike , mida näidatakse .
Mis kunstisse puutub , siis meeldib mulle kangesti vene filmikunst .
Fantaseerime pisut .
Kui Teil oleks võimalik vestelda ükskõik kellega ükskõik millisest ajast ja teemal , kelle valiksite vestluskaaslaseks ?
Kui nüüd rääkida konkreetsest momendist , siis praegu tahaksin küsida näiteks lugejalt , et mida tema sellele küsimusele vastaks .
Aga loomulikult poleks mul ka midagi selle vastu , kui saaksin näiteks Niels Bohri ning Albert Einsteiniga koos sauna minna ja kõrvalt nende kuulsat vaidlust kvantmehaanikast pealt kuulata .
Millist teadusavastust peate tähtsaimaks , ohtlikemaks ?
Ilmselt on igal teaduses tehtud avastusel omad “ fännid ” .
Seetõttu on ka igasugune hinnang konkreetsele avastusele üsna subjektiivne ning peegeldab eelkõige hindaja suhet antud teemasse .
Olles nüüd veidi tuttavam ka teiste teadusharude arenguga , tundub mulle ülekohtusena eelistada mingit avastust teisele .
Nad kõik on ju võrdselt tähtsad !
Kuid ohtlikuks ei pea ma küll ühtegi teadusavastust , pigem on ohtlikud inimesed , kes neid õigesti kasutada ei oska .
Mis on Teie jaoks ime ?
Füüsikas , ja teaduses üldse - , puudub selline mõiste , nagu ime .
Ime on eelkõige inimloomuse reaktsioon millelegi vapustavale ja tundmatule , kuid teadmiste kasvuga võib ka kõige grandioosseim ime lihtsalt haihtuda .
Kuid sealjuures on igasugune ime alati olnud üks teaduse mootoritest .
Milline oleks Teie vapideviis ?
Kui omal ajal pidi Lenin kirjaoskamatutele ja paljasjalgsetele vene talupoegadele lausa pidevalt kordama sõna “ õppida ” , siis minu vapile piisaks vahest ainult Õ-tähest , hea lühike , sisult õige , vormilt rahvuslik ja mis peamine - ei lase muutuda ükskõikseks ümbritseva suhtes .
JÜRI KRUSTOK , Tallinna Tehnikaülikooli vanemteadur .
Füüsika-matemaatikakandidaat .
Elementaarosakeste füüsikaga tegelevad teadlased olid seni jagunenud kahte suurde leeri : ühed , kes arvasid , et neutriinol pole seisumassi ja teised , kes suuremal või väiksemal määral lubasid neutriinodele imepisikese massi olemasolu .
Imelik küll , aga ka nõnda tähtsusetuna tunduv vaadete erinevus viib tegelikult globaalsetele erinevustele maailmapildis .
Senini püsiv elementaarosakeste teoreetiline mudel on püstitatud eeldusel , et neutriinol pole mingit seisumassi .
Ometi puuduvad ka ranged printsiibid , mis keelaksid neutriinol seisumassi omamast ja seetõttu on loodud juba ka hulgaliselt alternatiivseid teoreetilisi mudeleid .
Selline vaadete erinevus eksisteeris kuni 1998. aasta 5. juunini , mil suur rahvusvaheline uurimisgrupp esitas oma viimased tulemused Jaapanis peetud neutriinokonverentsil .
Esmakordselt suudeti piisava täpsusega tõestada , et neutriinod ostsilleeruvad .
See aga tähendab , et neutriinol peab olema nullist erinev seisumass !
Ja kui nii , siis tuleb seni kehtinud füüsikaline maailmapilt jälle uuesti üle vaadata .
Veidi ajalugu
Neutriino 1 mõiste tõi füüsikasse itaalia füüsik Enrico Fermi , kuid selle mõistatusliku osakese isaks tuleks pidada Wolfgang Pauli , kes 1930. aastal nn. beetalagunemise energiabilansi tasakaalustamiseks oli sunnitud appi võtma tundmatu neutraalse osakese .
Neutriino tegelikku olemasolu aga polnudki nii lihtne tõestada , sest tänu oma imepärastele omadustele ei suvatsenud ta endast mingit märki maha jätta .
Liikudes peaaegu valguse kiirusel , võivad neutriinod takistamatult läbida terve maakera , rääkimata mingist armetust detektorist , mis teda mõõta püüab .
Ometi suutsid USA füüsikud Fred Reines ja Clyde Cowan 1956. aastal tuumareaktori vahetus läheduses lõpuks ka neutriinode olemasolu tõestada .
See oli kahtlemata alles algus , sest üsna pea selgus , et neutriinosid on päris mitut sorti : elektronneutriino , müüneutriino , tauneutriino .
Nendest viimane on tänini veel eksperimentaalselt avastamata , kuid praktiliselt keegi ei kahtle tema olemasolus .
Igal neutriinol on aga ka veel oma antineutriino .
Neutriinode nõrka vastastikmõju suvalise ainega kompenseerib nende tohutu arv .
Igas sekundis läbib inimest umbes 10 miljardit miljonit ( see on üks 16 nulliga ! ) neutriinot ja ometi pole meil sellest sooja ega külma .
Kuid kui ehitada piisavalt suur detektor ning mõõta piisavalt kaua , siis on tõepoolest võimalik avastada ka neid harvu juhuseid , kus neutriino “ põrkub ” tavalise ainega ning annab iseloomuliku jälje detektoris .
Just selles lootuses ehitati mitmeid neutriinodetektoreid üle kogu maailma .
1968. aastal avastati esmakordselt , et Päikeselt jõuab Maale hulga vähem neutriinosid , kui teoreetilised mudelid seda ennustasid .
Edaspidised katsed vaid kinnitasid avastatud nähtust .
Muidugi võis neutriinodefitsiit olla tingitud ka valest teoreetilisest mudelist , mis Päikesel toimuvaid protsesse kirjeldas , kuid tõenäolisem oli siiski neutriinodega seotud põhjus .
Nii hakkaski levima teoreetiline mudel neutriinode ostsilleerimisest , mis lihtsamalt seletatuna tähendab seda , et neutriino võib oma olekut muuta : olles mõnda aega elektronneutriino , võib ta muutuda müüneutriinoks ja vastupidi .
Kuna Päikeselt tulnud neutriinosid mõõtvad detektorid olid tundlikud just elektronneutriinodele , siis jäidki vaateväljast välja need neutriinod , mis detektorisse saabumise momendil olid muutunud müüneutriinodeks .
Kuid antud teoorias oli ka üks aga : nimelt võivad niimoodi olekut muuta vaid nullist erineva seisumassiga osakesed ja seetõttu pidi oletama , et neutriino mass pole sugugi null .
Neutriinode “ kaalumiseks ” on aegade jooksul rakendatud mitmeid kavalaid eksperimente .
Ka Eesti teadlastel on õnnestunud selles küsimuses kaasa rääkida .
1983. aastal püüti neutriino seisumassi määrata Keemilise ja Bioloogilise Füüsika Instituudis Tallinnas ioontsüklotronresonantsi meetodi abil .
Kuid kõik need eksperimendid on vaid täpsustanud neutriino seisumassi ülemist piiri .
Seni oli vastamata fundamentaalne küsimus : kas neutriinode seisumassi alumine piir on nullist erinev ?
Super-Kamiokande eksperiment
1996. aasta 1. aprillil hakkas Jaapani linna Kamioka läheduses paikneva Ikena mäe sisemuses tööle maailma seni tundlikeim neutriinodetektor .
Koosneb see tohutust anumast , kuhu on mahutatud 50 000 tonni ülipuhast vett .
Anuma seintesse on paigutatud 11 146 fotoelektronkordistit , mis peavad registreerima lühikesi valgusesähvatusi .
Nii nagu ülehelikiirusega liikuv lennuk tekitab enda ees koonusekujulise lööklaine , nii tekitavad ka valguse faasikiirusest 2 vees kiiremini liikuvad laetud osakesed koonusekujulise valguslaine , mida kutsutakse Vavilov-Tšerenkovi kiirguseks .
Just seda kiirgust peavadki registreerima anumat ümbritsevad detektorid .
Neutriino , reageerides vees olevate aatomitega , võib tekitada nii suure energiaga elektrone kui ka müüone .
Vastavate osakeste poolt tekitatud valguse analüüsist võibki saada andmeid neutriinode eneste kohta .
Vaatamata detektori tohutult suurele mahule registreeritakse seal keskmiselt vaid 5,5 neutriinot päevas .
Et saada statistiliselt usaldusväärseid tulemusi , pidi neutriinosid detekteerima väga pikka aega
Rahvusvaheline uurijaterühm , kuhu kuulus umbes 100 teadlast Jaapanist ning USAst , kogus andmeid peaaegu 2 aastat .
Nende detektor oli häälestatud müüneutriinode püüdmisele , mis tekivad Maa atmosfääris kosmiliste kiirte mõjul .
Osa neist satuvad detektorisse otse taevast , kuid mõningad neist tulevad “ maa alt ” , olles enne läbinud terve maakera .
Teepikkuste erinevus annab võimaluse võrrelda müüneutriinode voogude erinevust .
Järeldus oli üpris selge : osa müüneutriinodest muundub teist tüüpi neutriinodeks ja seega neutriinodel on nullist erinev seisumass !
Olgugi , et selle 100 miljonit dollarit maksma läinud eksperimendi käigus ei mõõdetud otseselt neutriino massi , tõestas ta ometi selle massi olemasolu .
Mis saab edasi ?
Neutriino mass ei tulnud loomulikult tühjale kohale ja mitte ka väga ootamatult .
Mitmed eksperimendid olid juba ammu andnud vihjeid massiga neutriinost ning ka teoreetikud olid mingil määral neid tabanud vapustuseks valmis .
Ometi tuleb nüüd uuesti kirjutada kogu elementaarosakeste füüsika .
Teine valdkond , kuhu massiga neutriino otsekohe oma jälje jätab , on astrofüüsika .
Võib arvata , et vähemalt osaliselt on neutriinod vastutavad Universumi varjatud massi osas .
Seega on tõestamist leidnud veel üks igivana hüpotees .
Milliseid tagajärgi neutriino mass aga tulevikus veel esile toob , on vist isegi vara öelda .
Kuid vähemalt üks on selge - füüsika on astunud järjekordse gigantse sammu meie füüsikalise maailmapildi lõpliku mõistmise poole .
Neutriino ajalugu
1930 - Wolfgang Pauli toob beetalagunemise seletamiseks sisse neutraalse osakese , mis hiljem saab nimeks neutriino .
1956 - Fred Reines ja Clyde Cowan avastavad neutriinod tuumareaktori läheduses .
( Hiljem saab Reines selle ja ka muude tööde eest Nobeli preemia . ) 1957 - Goldhaber , Grodzins ja Sunyar avastavad neutriinode “ vasakukäelisuse ” .
1957 - 1962 Teoreetikud arutlevad neutriinode ostsilleerimise üle .
1961 - Avastatakse müüneutriinod ning näidatakse , et nad erinevad elektronneutriinodest .
1964 - John Bahcall ja Ray Davis pakuvad välja võimaluse , kuidas mõõta Päikeselt tulevaid neutriinosid .
1965 - Reines ja tema kolleegid avastavad Lõuna-Aafrika kullakaevandusse paigutatud detektoriga esimesed “ looduslikud ” neutriinod .
1968 - Ray Davis koos kaastöötajatega alustab esimest Päikeselt tulnud neutriinode mõõtmist , mis hiljem viib tuntud neutriino defitsiidi avastamisele .
1976 - Martin Perl avastab teoreetiliselt tauneutriino .
1976 - Konstrueeritakse uut tüüpi neutriinodetektor .
1985 - Avastatakse atmosfäärist pärit müüneutriinode defitsiit .
1986 - Kamioka detektoril Jaapanis mõõdetakse esmakordselt päikeseneutriinode defitsiit .
1987 - Kamioka ja IMB detektoritel avastatakse neutriinovood supernoovalt 1987A , algab neutriinoastronoomia .
1996 - Avatakse Super-Kamiokande detektor Jaapanis .
1998 - Pärast peaaegu 2 aastat kestnud andmete kogumist teatab Super-Kamiokande rahvusvaheline töörühm 5. juunil müüneutriinode ostsilleerimise avastamisest , mis tõestab , et neutriinodel on nullist erinev seisumass .
1 Neutriinodest võite lugeda “ Horisondist ” nr. 3 1998 .
2 Valguse faasikiirus vees on veidi väiksem kui tema kiirus vaakumis , millest , nagu teada , ei saa kiiremini liikuda ükski osake .
Seetõttu ongi võimalik , et suure energiaga laetud osakesed liiguvad vees mõnikord kiiremini , kui valgus seda suudab ja kiirgavad veel samal ajal ka ise valgust .
Eesti kui riik ei saa toimida inimkeskselt , kui tal pole andmeid oma rahvastiku kohta , väidavad demograafid KALEV KATUS , LUULE SAKKEUS ja ALLAN PUUR .
Kui Nikolai I ajal hakati rajama Peterburi-Moskva raudteeliini ( valmis aastail 1843 - 1851 ) , siis koostasid asjast huvitatud mõisnikud mitu projekti selle suurehituse konkreetse trassi kohta .
Igaüks soovis , et raudtee läheks just tema mõisa juurest läbi ja teeks kergeks ühenduse pidamise kahe metropoliga .
Tegelikkuses sai tol korral määravaks hoopis isevalitseja kirglik soov ratsutama minna - kiirustav Nikolai ei heitnud projektidele ning põhjendustele pilkugi , haaras joonlaua , ühendas sellega Moskva ja Peterburi ( tsaari pöidla kohale jäi jõnks sisse ) ning selle sirgjoone järgi raudtee rajatigi ( läbi soode ja rabade , tohutute kulutustega ) .
Nii on otsuseid langetatud ja langetatakse veelgi riikides , kus ei taheta või ei osata tugineda tegelikkusele - andmetele .
Demograaf Kalev Katuse sõnul on tänaseks paljudes maailma maades selles osas palju muutunud .
Võib öelda isegi , et alates 1960. aastaist hakkasid demokraatiamaades poliitikat tegema mitte niivõrd poliitilised parteid kui just korrastatud andmed .
Inimkeskses demokraatlikus ühiskonnas tugineb võimulolev partei andmetele ja otsustab nende põhjal , milline lahendus on mõistlik .
Seepärast tundub nii mõnegi lääneriigi ( sise ) poliitika suhteliselt ühesugune hoolimata sellest , kes parasjagu valitseb .
Andmestik võtab poliitikutelt ära mänguruumi ja sellega on suhteliselt raske kohaneda .
Andmestik annab Kalev Katuse sõnul võimaluse teada saada , milline otsus tuleb kasuks rahvastiku enamikule , sest lahendused , mis kõigile meeldiksid , pole praktiliselt võimalikud .
Otsused - kelle jaoks ?
Mingi seaduse ja selle kaudse mõju arvestamine on väga komplitseeritud küsimus .
Mingisugune näiliselt puhtmajanduslik lahendus võib vägagi tugevasti mõjutada kogu riigi arengut .
Näiteks 1970. aastail otsustas USA kaitsta oma suhkrutootjaid ja kehtestas tollid Kariibi mere ääresete maade odavale suhkrule .
Tõepoolest - USA suhkrutööstus areneski hoogsamalt .
Kuid millised olid selle otsuse kaudsed mõjud ?
Ühelt poolt jäi Kariibi mere maade suhkrutööstus kängu , teisalt aga suurenes USA vajadus vastava tööjõu järele .
Tekkis illegaalne migratsioon , mille tulemusena tõmmati USA suhkrurooistandustesse umbes 2 miljonit ( ! ) immigranti .
Niisiis mõjutas näiliselt majanduslik otsus lõppkokkuvõttes hoopis rändeprotsesse ja pani liikuma 2 miljonit inimest , ning pole vaja pikemalt peatuda probleemidel , mis sellega kaasnesid .
Kuidas peaksid eelnevat arvestades otsuseid langetama Eesti poliitikud ?
Konkreetse näitena võiks tuua tubaka aktsiisimaksu küsimuse .
Maksu tõstmisel peaksid poliitikud alati selgeks tegema , kes seda maksavad ja kellele sealt tulev raha läheb ?
Kui me tahame tubaka käibemaksu tõstmise arvel toetada näiteks kolmelapselisi peresid , siis on käibemaksu arukas tõsta vaid juhul , kui emad-isad enamikus neis peredes ei suitseta ( sest maksu arvel suureneva toetuse nulliks ära kulude suurenemine sigarettidele , kui vanemad on suitsetajad ) .
Teadlased ei saa niisiis poliitikutele ütelda , milline otsus on põhimõtteliselt õige või vale .
Andmetele tuginedes saab otsustada , milline lahendus annaks parima tulemuse antud tingimustes .
Andmete kogumise viisidest ( rahvaloendused , küsitlused jm. ) , registritest ja paljust muust loe pikemalt “ Horisondi ” trükinumbrist .
Jüri Krustok ( 1955 ) Tallinna Tehnikaülikooli vanemteadur
1998. aasta 978 000 dollari suurune Nobeli füüsikapreemia läks jagamisele kolme USA teadlase vahel , kes avastasid ning põhjendasid ka teoreetiliselt uut tüüpi nn. fraktsioonilise Halli kvantefekti pooljuhtides .
Need teadlased olid professorid Robert Laughlin Stanfordi Ülikoolist , Horst Störmer Columbia Ülikoolist ning Daniel Tsui Princetoni Ülikoolist .
Aparatuur , mida kasutatakse Halli efekti mõõtmiseks , on tänapäevastes pooljuhtmaterjalide laboratooriumides sama igapäevane , nagu seda on vaaderpass ehitusel .
Vaevalt , et ameerika füüsikatudeng Edwin Hall võis aastal 1879 uneski näha , et tema vastavastatud vaevumärgataval efektil võivad tulevikus sellised tagajärjed olla .
Aga nii see on .
Halli efekti kasutatakse nüüdisajal igas füüsikalaboratooriumis pooljuhtide laengukandjate kontsentratsiooni ja liikuvuse mõõtmiseks , kuid tema abil saadav informatsioon võib olla hulga mahukam .
Kuidas siis toimub Halli efekti mõõtmine ?
Halli efekt
Kõigepealt oleks vaja meisterdada üks pisike tikutopsikujuline pooljuhtmaterjali tükike .
Kui see on tehtud , siis tuleks ühendada vooluallikaga ( olgu see kas või tavaline patarei ) meie “ tikutopsi ” need küljed , kust tikud koos sahtliga välja käivad .
Läbi pooljuhi kulgeb siis vool I. Voltmeetri ühendame aga nende tahkudega , kus asetseb nn. väävel .
Kui needki ühendused on tehtud , siis edasi tuleks meil otsida üks hästi võimas magnet ning asetada pooljuht magnetvälja nii , et magnevälja jõujooned siseneksid “ tikutoosi ” etiketiga risti .
Nüüd hakkab voltmeeter näitama väikest pinget , mida nimetatakse Halli pingeks U H .
See pinge tekib elektronide ( ja aukude ) kõrvalekaldumisest sirgjooneliselt teelt tugevas magnetväljas , mistõttu osa neist satub ka “ väävliga ” tahkudele .
Mida rohkem on pooljuhis vabu laengukanjaid ja mida kergemini nad saavad liikuda , seda suurem on ka Halli pinge .
Koolist tuntud Ohmi seaduse kohaselt peaks eksisteerima ka nn. Halli takistus R H , sest I = U H / R H .
Mida tugevamasse magnetvälja me oma pooljuhi nüüd asetame , seda suuremaks muutub tema R H .
Vastavat sõltuvust kujutab joonisel 1 toodud sirge .
Joon .
1.
Halli takistuse R H sõltuvus magnetvälja induktsioonist B. Tavalistes tingimustes kujutab see sõltuvus endast sirget .
Kvantfüüsika sekkub mängu
Pooljuhtide tehnoloogia arenedes jõuti lõpuks ka niikaugele , et osati valmistada üliõhukesi , vaid mõne aatomkihi paksusi pooljuhtkilesid .
Kui enne liikusid elektronid kogu pooljuhi sisemuses , siis kusagil 1970. aastate lõpus hakati valmistama struktuure , kus elektronid said liikuda vaid õhukeses pinnakihis .
Meie tikutoosimudelis täidaks sellise õhukese pinnakihi osa siis etikett .
Niisugune uus konstrueeritud struktuur oleks nagu pooljuhi kahemõõtmeline analoog , milles aga ilmnesid täiesti uued efektid .
Uute efektide avastamiseks oli aga kõigepealt vaja uuritav pooljuht viia ülimadalatele temperatuuridele , mis olid vaid kraadi võrra kõrgemal absoluutsest nullist ( 270 o C ) , ning rakendada ka ülitugevaid magnetvälju .
1980. aastal avastaski saksa füüsik Klaus von Klitzing , et sellistes kahedimensionaalsetes süsteemides mõõdetud Halli takistus R H ei muutu magnetväljast sugugi mitte lineaarselt nagu joonisel 1 , vaid astmeliselt , nagu näidatud joonisel 2.
Joon .
2.
Halli takistuse muutumine magnetväljas Klitzingi katses ( ülemine kõver ) .
Alumine teravate tippudega graafik kujutab endast tavalise oomilise takistuse sõltuvust ning näitab , et astmete kohal kaob pooljuhi kihi takistus - ta muutub ülijuhtivaks .
Igale astmele vastava takistuse Klitzingi saadud graafikul võis arvutada lihtsa valemiga R i = ( h / e 2 ) / i , kus i on täisarv .
Kuna nii Plancki konstant h kui ka elektroni laeng e kuuluvad nn. fundamentaalsete konstantide hulka , siis alates 1990. aastast kasutatakse takistuse uue etalonina just takistust ( h / e 2 ) / 4 , mille nimeks sai igati õigustatult 1 klitzing .
Selle , nn. täisarvulise Halli kvantefekti avastamine tõi Klitzingile 1985. aastal ka Nobeli preemia .
Astmete tekkimine Klitzingi katses oli kindel märk elektronide kvantomaduste esilekerkimisest kahemõõtmelises pooljuhi kihis ning teoreetikutel polnud kuigi raske neid ka põhjendada .
Sellises kihis käitusid kõik elektronid iseseisvalt nagu solistid ooperis .
Äkki on aga võimalik kõik elektronid kahemõõtmelises kihis kooris tegutsema panna ?
Mis siis saab ?
Kollektiivsed elektronid
Klitzingi avastuse mõjul hakkasid Horst Störmer ja Daniel Tsui kuulsas Belli Laboratooriumis USAs samuti katsetama ülipuhaste pooljuhtkiledega .
Vaid vähesed oskasid nende uuringute jaoks kasvatada vajalikke kilesid , kuna Belli füüsikute nõudmised olid tõepoolest suured .
Läks aega mis läks , kuid lõpuks suutis A. Gossard ahnete füüsikute palve täita .
Tulemus aga üllatas kõiki , sest vastupidiselt ootustele avastasid Störmer ja Tsui Halli takistuse sõltuvustel magnetväljast täisarvuliste astmetele lisaks ka uued , murdarvulised astmed .
Eriti tugevasti avaldus aste seal , kus i = 1 / 3 , kuid esindatud olid ka paljud muud murdarvud , nagu näiteks 2 / 5 , 3 / 7 jne .
Joonisel 3 ongi toodud nende eksperimendi tulemused .
Nagu näha , murdarvuliste astmete avastamiseks tuli kasutada veelgi võimsamaid magnetvälju .
Joon .
3.
Halli takistuse sõltuvus magnetväljast Störmeri ja Tsui katses .
Oli aasta 1982.
Mitte keegi ei osanud seletada , kust järsku ilmusid need murdarvulised numbrid .
Esialgu hakatigi avastatud nähtust nimetama anomaalseks Halli kvantefektiks .
Läks umbes aasta , kuni tollane , samuti Belli teoreetik Robert Laughlin pakkus välja täiesti uue lahenduse kolleegide ootamatute tulemuste seletamiseks .
Laughlin loobus “ solistidest ” elektronide ideest ning näitas , et madalatel temperatuuridel kahedimensionaalses pooljuhikiles käituvad elektronid nagu omapärane vedelik .
Seega kaotavad elektronid oma individuaalsuse ning hakkavad tegutsema kui ühtne “ koor ” .
Nagu selgus , oli selline “ koor ” võimeline sünnitama kvaasiosakesi , millede laeng oli väiksem kui üldtunnustatud elektroni elementaarlaeng .
Kui nii , siis pidid need elementaarlaengust väiksema laenguga osakesed avalduma ka muudes eksperimentides .
Ja tõepoolest , 1995. aastal avastati USAs murdarvulise laenguga virtuaalsed osakesed , mis tekivad elektronide ja aukude koosmõjul .
1997. aastal tegid samasuguse avastuse ka Israeli ning Prantsusmaa füüsikud .
Sellega oli lõplikult tõestatud Laughlini teooria õigsus .
Tsui , Störmeri ja Laughlini fraktsioonilise Halli efekti alased tööd on leidnud tunnustust kogu maailmas .
Mitte alusetult on nad kõik maailma viimase aja 400 enim tsiteeritud füüsiku hulgas .
Eesti füüsikuid pole kahjuks jõudnud isegi mitte 1000 enimtsiteeritu hulka , kuid aega ju veel on .
Lugejat huvitab kindlasti ka see , mida tema sellest avastusest kasu saab .
Kannatust tuleb varuda palju , sest esialgu ei hakka ei raadiod pilti näitama ega sulepead rääkima .
Läheb kindlasti aastaid , enne kui otsekui märkamatult ilmuvad meie ellu täiesti uued asjad .
Ehk siis meenutab tänutundega veel keegi ka aastat 1998 ning fraktsioonilise Halli kvantefekti avastajate pärjamist Nobeli preemiaga .
Ülo Suursaar on sündinud 18. juulil 1962 , lõpetanud L. Koidula nimelise Pärnu II Keskkooli ja 1985. aastal cum laude Tartu Ülikooli .
Esimeseks töökohaks sai Rakendusgeofüüsika Instituudi Läänemere osakond ja aastast 1988 Termofüüsika ja Elektrofüüsika Instituudi Läänemere osakond .
Edasistes reorganiseerimistes on asutuse nimi korduvalt muutunud ( praegu Eesti Mereinstituut ) , kuid Ü.Suursaare teadustöö temaatika on ikka olnud seotud Eestit ümbritsevate merealade seisundi analüüsi ja modelleerimisega .
Filosoofiadoktori ( Ph .
D . kraadi geograafias kaitses Tartu Ülikoolis 1993. aastal , vanemteadur aastast 1994.
Töötate Eesti Mereinstituudis , miks olete valinud meie loo juurde just sellise pildi ?
Mu töölaud ei ole kuigi fotogeeniline , ei mingit uhket laboriaparatuuri , ainult arvuti ja hulk pabereid .
Kuid mu diplomil seisab “ geograafia-hüdroloogia ” ning kõik valge , mis mind sellel fotol ümbritseb , on ju samuti vesi .
Olles oma elust poolteist aastat merel loksunud ja ligi aasta mägedes roninud , võin kinnitada , et meri ja mäed on stiihiatena sarnased .
Nii et aeg-ajalt sunnib töö ka merele minema .
Või saab merd näiteks arvutiga ka ainult laua taga uurida ?
Teie kaugeim tööalane reis .
Meres toimuvaid protsesse saab tõepoolest arvuti abil analüüsida ja modelleerida , kuid ilma mõõtmistulemusteta on see siiski võimatu .
Mudel kasvab välja välitöödel saadud teadmistest ning nõuab “ timmimiseks ” uusi andmeid , mida varem mõõta ei teadnud .
Minu mere-ekspeditsioonid on piirdunud Lääne- ja Põhjamerega ning muud tööalased reisid Euroopaga .
Island on kaugeim .
Kuidas sai Teist teadlane ja mis Teid oma uurimistegevuse juures eriti köidab ?
Nagu paljud poisid , unistasin minagi kaugetest maadest-meredest , lugesin “ Maailm ja mõnda ” raamatuid ja vaatasin televiisorist saadet “ Lugedes looduse raamatut ” .
Keskkooli lõpus kaalusin edasiõppimisvõimalustena geoloogiat , geograafiat ja ( astro ) füüsikat .
Sain geograafiks-mereuurijaks .
Meeldib tegevuse mitmekülgsus : käin välitöödel , töötlen ise andmeid , mõtlen , kirjutan-tõlgin-vormistan artikleid .
Kas teadlase leib on noorele mehele Eesti Vabariigis meeltmööda ?
Umbes minuealiste vanusegrupis on Eesti teaduses üsna hõre .
Rasketel aegadel lahkus palju noori “ kohe ja hästi palju ” - valdkondadesse .
Teadlase leib ei paista piisavalt magus olema ka praegu .
Kui enda nimel jätkata , siis olen rahul , sest puudub võrdluskogemus .
Tuleb aga tunnistada , et ma ei tunne ennast sugugi “ puhta ” teadlasena , kuigi teaduspublikatsioonide nimekiri kasvab jõudsamalt kui kunagi varem .
Tänapäeva teaduses ( või selle ümber ) on mõndagi , mis mulle ei meeldi , ja üha vähem on seda , mida kunagi sealt otsima asusin .
Järeldan , et mu isiksuse dominandiks ei ole mitte “ teadlaseks olemine ” , vaid pigem “ geograafiks olemine ” .
Arvan , et teadus on vaid üks geograafi ( teisisõnu : maa kirjeldaja ) uurimismeetoditest .
Võib ju näiteks üks “ National Geographicu ” heade fotodega artikkel öelda rohkem , kui tõsiteaduslik arutelu samal teemal .
Dokumentaalfilm , reisikirjeldus või fotoreportaazh võib olla informatiivsem kui entsüklopeediartikkel .
Siit ka mu viimaste aastate hobi - teadusloome kõrval kirjutada näiteks “ Horisondile ” .
Olete ka alpinismiga tegelenud ?
Mis kisub 8tuhandeliste mägede suunas ?
Tudengipõlves tegelesin tõesti nii alpinismi kui mägimatkamisega , kusjuures matkamine kui vähem kompromissitu ala on jäänud .
Kunagine alpinismiharrastus on andnud kindlustunde ringi rännata kas või maailma kõrgeimates mäestikes .
Olen näinud kaheksatuhandelisi mägesid väga lähedalt , kuid siiski vaid jalamilt , kümmet neljateistkümnest .
Alpinism absoluutsel tipptasemel on arvatavasti kõige ohtlikum spordiala üldse .
On mägesid ( näiteks Nanga Parbat , Annapurna ) , millelt eluga pääsemise statistika on nagu vene ruletil : viis tühja padrunit ja üks laenguga .
Mis ikkagi inimest sinna kisub , see on pikk ja hägune jutt .
Teete suurepäraseid fotosid .
Kus seda kunsti õppisite ?
Millega veel hästi hakkama saate ?
Oskan teha mõnda asja , kuid vist mitte ühtegi perfektselt .
Seetõttu püüan sünteesida erinevaid oskusi , mida mulle näpuotsaga on antud .
Pildistaminegi on tulnud ajapikku ja justkui iseenesest .
Olen nupule vajutanud 20 aastat , kuid käsi läks lahti ehk alles 3 - 4 aastat tagasi .
On vist võimalik paremaid fotosid tegema õppida ka lihtsalt vaadates ja maailma asjade üle mõeldes .
Millist avastust peate tähtsaimaks , ohtlikemaks ?
Inimese kui bioloogilise liigi kestmise huvides oleks olnud parem , kui inimkond üldse mitte midagi leiutama poleks hakanud ( ükski teine liik ju ei leiuta ) .
Kui vana on Homo leiutaja sapiens - sada tuhat aastat ?
Ja mul on tunne , et teist sama paljut ta enam vastu ei pane - hävitab enese üha kiireneva progressiga ära .
Kas pole rumal lugu , et kui tihti taganutetud dinosaurused suutsid kesta üle saja miljoni aasta , siis nüüd lahvatab üks liik kontrollimatult vohama , et peagi enda loodud mürkide ja tüsistuste kätte hävida .
Mõtlen sellele , kui näen , kuidas siin tahetakse üha paremini elada , rohkem tarbida , rutem jõuda - ning kuskil seal on vaesed ja rahvarohked Aasia maad , kus võib-olla varsti hakatakse samu hüvesid , eluruumi ja õigusi nõudma .
Fantaseerime pisut .
Kui Teil oleks võimalik vestelda ükskõik kellega ükskõik millisest ajast , kelle valiksite vestluskaaslaseks ?
Kui juba nii fantastiline võimalus antaks , siis küsiks kohe vanajumala enda käest - juhul , kui ta olemas on .
- Et kas oli tal inimestega ka mingi plaan või läks tal seda looma programmeerides midagi untsu ( vt. ka eelmist vastust ) .
Ja kui selgub , et jumalat ei ole ja mu küsimisõigus säiliks , siis küsiksin oma isalt .
Ta suri , kui olin 6aastane ning olen temast hiljem puudust tundnud .
Paluksin , et ta räägiks oma elu lugu .
Mis on Teie jaoks ime ?
Ime on kõik see , mis imestama paneb .
Milline oleks Teie vapideviis ?
“ Kolumbus , Gagarin , hoirassaa !
” - oli kord üks selline laul .
Rein Veskimäe
Tallinnas mööda Pikka tänavat astub Raekoja platsi poole pikakasvuline saleda figuuriga habemik , peaaegu õlgadeni juuksed bareti all lehvimas .
Vanalinnaga kokku passiva ilmega mehe õlal asuv kandam on ta spordimeheliku kuju veidi kokku muljunud , sest paari meetri pikkuse paksu plangu tassimine pole naljaasi .
Ei , ärge arvake , et ta mõne prügikasti kõrvalt või õuenurgast endale kütust on hankimas käinud .
Vastupidi , just ühepäeva soojajahtijate õnnetuseks on ta sealt nende eest priske suutäie ära napsanud .
Sest tema terav uuriv-puuriv pilk on selles lauas ära tabanud mitte põletamisele kuuluva puutüki , vaid mõne vanalinna hoone remontimisel aknast väljavisatud iidse eseme saamisloo , millest edaspidi täpsemalt juttu tuleb .
Lugu on aga teda alati huvitanud .
Ja loo avastamiseks ning jäädvustamiseks teistele tasub vaeva näha .
Hobist amet ja elukutse
Kogumiskirg valdas Aarne Vaiku juba varases nooruses .
Nagu paljudel teistel , olid noormehe esimesed kogutud eksponaadid vanad margid , tikutoosietiketid , piltpostkaardid ja fotod .
Kuid enamasti niisugused , mis pajatasid merest ja meremeestest , purjekatest ja aurikutest , püünistest ja paadikuuridest , laevakaptenite ilusatest majadest ja nende naistest-lastest .
Hiljem tõmbas ta ampluaa koomale , piirdudes peamiselt Käsmuga .
Sealsetelt pööningutelt leidis ta hulga sõjapõgenike mahajäetud pildimälestusi .
Ta korjas nad kokku , süstematiseeris ja säilitas , sest mine tea , missuguses ahjus oleks nad muidu tuleroaks saanud .
Nüüd on nad talletatud tänastele ja tulevastele põlvedele .
Kes pildilt vastu vaatavad , selle kohta sai Aarne Vaik teada paljutki viimati veel 1982. aastal oma rohkem kui 96aastaselt vanaemalt , kes põlise käsmulasena peaagu kõik inimesed nendelt fotodelt ära tundis .
Kaheksa aastat tagasi julges kogujamees oma pilte ja teisi merega seotud esemeid teistelegi tutvustada .
Ülemaailmsetel Käsmu päevadel korraldas ta oma esimese näituse tuntud laevakapteni Oskar Tiedamanni ehitatud majas ja selle õuel .
Kolme päeva jooksul oli uudistajaid üle 500 , teisel suvel rohkemgi .
Nende seas hulganisti ka põlisasukatest sõjapõgenikke , kel nüüd oli hea meel näha vanadelt fotodel ennast ja oma sugulasi-tuttavaid .
Et tolleks ajaks oli aga igipõline Käsmu kordonihoone vene piirivalvest laokilolevana maha jäänud ja tühi , tiksus Aarne Vaigu peas mõte see alatiste näituste korraldamiskohana endale taotleda ning sinna koguni meremuuseum rajada .
Juhtuski nii , et küsija suu peale ei löödud - tolleaegne Rakvere maavalitsuse vanem Ants Leemets ning Võsu vallavanemad Enno Armipaik ja Tõnu Valdmaa toetasid seda ideed igati , ja nende otsusega saigi asi käima lükatud .
Hobist oli saanud üleöö elukutse ja isiklikust algatusest kujunes eraettevõtlus , kuid mitte päriselt ja igaveseks .
Vahepeal hukkumisohus olnud muueumi päästis õnneks Eesti Piirivalveamet eesotsas peadirektor admiral Tarmo Kõuts iga ja tänu sellele on lagunemisele kippuv hoone nüüdseks väga korralikult remonditud .
Seepärast on meremuuseumiga aastapäevad ühe katuse all elanud ka piirivalvemuuseum ja maja hea haldjas Aarne Vaik piirivalveameti leival .
Nagu ta ise mainib , olid enne seda ajad , mil tuli mängida ka spekulanti .
“ Nüüd nimetatakse neid ärimeesteks , ” on Vaik sarkastiline .
Tema ei tõmmanud küll kellelgi nahka üle kõrvade , vaid parkis nahku ning tegi ja müüs ehtsaid eesti pastlaid , mille modelleerimiskunsti oli ta ise avastanud ja selgeks õppinud .
Sellest rahast sai algkapital meremuuseumile .
Miks Vaik ja Käsmu ?
Aarne Vaik on läbi ja lõhki oma juurtega kinni Käsmus .
Sündis küll Tallinnas , oma lapsepõlve veetis Käsmu kivisel ja tuulisel rannal , siis viis elutee pikaks ajaks kaugemale - õppima , tööd rügama ja muid maailma asju ajama .
Tema esimene teadaolev eelkäija esines kohtus tunnistajana 1702. aastal , seda juba 70aastase mehena .
Järelikult elasid Aarne Vaigu esivanemad Käsmus vähemalt 17. sajandil , aga mine tea , võib-olla veelgi varem .
Merendusega tegeldi siinkandis ammu .
Ajalooallikates on Käsmu nime mainitud 1453. aastal , seda küll Kesemo nime all .
Kui kirjade järgi oli siin näiteks 1726. aastal 9 talu , siis 1885. aastal elas Käsmus juba 320 inimest .
Pärisorjuse ajal tehti merel mõisatööd .
Eestlastest enestest said ettevõtjad pärast pärisorjuse lõppu .
Ehkki esimene laev ehitati Käsmu lahe ääres Võsul 202 aastat tagasi , hoogustus see tegevus 19. sajandi teisel poolel , mil hakati juba oma laevadega sõitma .
Töö ei olnud ses mõttes tundmatu , sest mõisalaevadel sõidu kogemused olid pärandatud isalt pojale .
Kaubavahetus käis rohkem ülelahe naabri Soomega .
Välja veeti vilja ja telliseid , Tallinna vahet kurseerisid halulaevad .
Soome rannikuvetes käidi ka kalastamas , sest omakandis olid kalavarud kasinad ja sealsete saarte vahel oli kergem püüda .
Mis aga kõige olulisem - sool oli Soomes odav , meil kallis .
Seepärast lokkas salakaubandus , salakaubaks sool .
Soola toodi siia tünnide põhjas , kalade all .
Salakaubaga saadi niipalju rikkamaks , et hakati laevu ostma .
Perekonna sissetulekust poleks selleks piisanud .
“ Üleminekuaegadel peab kusagil mingi asi ikka viltu olema , et haljale oksale saada , ” teab Aarne Vaik rääkida .
“ Kihnu Jõnngi olevat metsa varastanud .
Nüüd läheb vist narkootikumidelt teenitav tulu rohkem mersude peale , vaevalt et keegi saadud miljonite eest laevu ostab , ” muheleb Vaik .
Merekool - Käsmu süda
Oluliselt hakkas elu kalurikülas muutuma 1884. aastal seoses Käsmu Merekooli asutamisega .
Mõtte algatajaiks olid kohalikud , peamiselt Käsmu , Võsu ja Palmse mehed , kes palusid kirja teel Venemaa Laevasõidu Edendamise Seltsilt merekooli asutamise luba .
Suuresti tänu 1858. aastal Tartu ülikooli lõpetanud , ja selle seltsi tolleaegse sekretäri ning Läti rahvusliku liikumise tegelase Krišjanis Valdemarsi toetusele see ka saadi .
Kool oli kaheaastase õppeajaga .
Esimese klassi lõpetajaile anti ligisõidutüürimehe paberid , ning teisel aastal , kui oli juba 48 kuud merd sõidetud , ka kaugsõidutüürimehe õigused .
Kooli pääsesid kihelkonnakooli lõpetajad olenemata vanusest .
1887. aastal ehitas kohalik laevakapten Joosep Kristenbrun merekooli jaoks maja , kus 1895. aastast hakati koolitama ka kaugsõidukapteneid .
Aegade hämaruses olid olnud lihtsalt metskaptenid , kes tegid vajalikud eksamid praktika põhjal , ilma et oleks koolis käinudki .
Merekoolis tuli aga õppida kõiki meremehele väga vajalikke aineid : eesti ja inglise keelt , astronoomiat , füüsikat , algebrat , geomeetriat ja trigonomeetriat , navigatsiooni , meteoroloogiat , merekaubandust , tervishoidu ja palju muud .
1926. aastal loodi merekooli juurde veel kaheaastane kalanduskool .
Need on vaid mõned väljavõtted merekooli ajaloost , mis ülestähendatud meremuuseumi kirjavaras ja mitmesugustes trükistes .
Oli ka aeg , mil õpiti ainult vene keeles ja Käsmu merekoolis tuli käia koguni kolm aastat või piirduti siis ainult ühe sügis-talvega .
Merekool , mis Eesti Vabariigi algpäevil kolis üle tsaariaegsesse piirivalvekordonisse , ja kus siis praegu asub piirivalvemuuseum ja meremuuseum , tõstis kõvasti Käsmu haaret .
Purjelaevade aja lõppedes mindi tööle juba aurulaevadele .
Tõsi , algul tuli teha eksameid Liibavis , Riias ja Pereburis , hiljem avanes selleks võimalus veel Tallinnas ja kohapeal - Käsmus .
Kaugsõitudes olevatel Käsmu meestel oli kaptenipaberite omandamiseks mugavam näidata oma teadmisi veel Odessas , Vladivostokis ja mujalgi .
Siinse merekooli olemasolu 48 aasta jooksul oli lõpetajaid üle 1600.
Üks kuulsamaid õppureid , hilisem kontradmiral Johan Pitka tegi näiteks oma kaptenieksamid 1895. aastal Paldiskis .
Pikemalt loe ajakirja “ Horisont ” trükinumbrist .
Mart Kuurme ( 1948 ) Tallinna Reaalkooli füüsikaõpetaja , pedagoogikamagister
Mida lühemat aega Päike end näitab , seda hoolsam tuleks tema energia püüdmisega olla .
Soovitaksin üht tegevust , mis külmale ilmale vaatamata vahest meelitab uksest välja astuma .
Mõõdame ära , kui suur see meie täht ikkagi on .
Vajalikud abivahendid : pappkast , nööpnõel , joonlaud , valge paberileht , kleeplint .
Vajalikud eelteadmised :
- .
Päikese kaugus maakerast on 150 miljonit kilomeetrit
- .
valgus levib sirgjooneliselt nii Päikeselt Maale kui läbi nööpnõelaaugu
- .
sarnaste kolmnurkade vastavate külgede suhted on võrdsed .
Mida ja kuidas teha ?
Täpsuse huvides on soovitav tegutseda kahekesi .
1.
Torkame nööpnõelaga pappkasti ühte otsa augu .
2.
Kleebime kasti vastasseina siseküljele valge paberilehe .
3.
Pöörame selja Päikese poole .
4.
Tõstame kasti pea kohale nii , et nööpnõelaauk oleks Päikese pool .
5.
Keerame kasti nii , et päikesevalgus pääseks august sisse ja tekitaks vastasseinale Päikese kujutise .
Joon .
1.
6.
Mõõdame Päikese kujutise läbimõõdu ning kasti pikkuse .
7.
Arvutame Päikese läbimõõdu .
Joon .
2.
Jooniselt 2 nähtub , et Päikese kujutise ( laik paberil ) läbimõõt ( d ) on Päikese läbimõõdust ( D ) niisama arv kordi väiksem , kui on kasti pikkus ( l ) väiksem Päikese kaugusest ( L ) .
Niisiis D / d = L / l , millest D = Ld / l .
Kasutades tavalist toiduainete pakkimise kasti , saime järgmised mõõtmistulemused : laigu läbimõõtd = 3 mm , kasti pikkus l = 32 cm = 320 mm .
Kuna L = 150 miljonit kilomeetrit , saame , et D = 150 milj .
km x 3 mm : 320 mm = 1,4 miljonit kilomeetrit .
See ongi Päikese läbimõõt .
Teades , et maakera läbimõõt on ligikaudu 12 800 km , saame teada , et Päikese läbimõõt on Maa omast 14 000 000 : 12 800 = 109 korda suurem .
Kui mõnel katsetajal on jäänud koolis pimekambriga ( camera obscura ) katsed tegemata , soovitaksin võtta ühe papitüki , torgata talle nööpnõelaga auk sisse ja hoida seda laualambi lähedal .
Hoides veidi eemal paberilehte , näeme seal lambi hõõgniidi ümberpööratud kujutist .
Täpselt samamoodi tekib ka Päikese kujutis .
Päikesevarjutuse ajal on niiviisi võimalik jälgida nähtava päikeseketta kuju muutumist .
Veel mõni aeg tagasi pärines enamiku eestlaste ettekujutus päästearmeelastest vaid filmidest , kui neil just eelmise iseseisvuse perioodist vastavaid mälestusi polnud .
1996. aastast on Päästearmee tegevus Eestis taastatud ja tänavustegi jõulude ajal on igaühel võimalik toetada nende jõulupajakorjandust .
Päästearmee tekkis Inglismaal ja selle asutajaks sai samuti Inglismaal kujunenud kristliku konfessiooni - metodisti kiriku - liige William Booth ( 1829 - 1912 ) .
Anglikaani kirikust võrsunud metodismi sünnimomendiks loetakse aastat 1738 , Päästearmee oma praeguse nime all rajati 1878.
Niisiis tähistavad mõlemad kristluse harud tänavu ümmargust - metodism 260. ja Päästearmee oma nime 120. sünnipäeva .
William Booth sidus oma elu teadlikult kirikuga 15aastaselt .
Siis , noorukina , olevat tal olnud kolm soovi : olla edukas maailmas , parandada vaeste olukorda ja õppida tundma Jumalat .
W. Boothist sai metodisti jutlustaja ( 1858 ordineeriti ta pastoriks ) , kes kõneles tihti telgikoosolekuil , kus teda käis kuulamas palju inimesi ühiskonna põhjakihtidest .
Igapäevaelu näitas , et kogudused neid heal meelel oma liikmeks vastu ei võtnud - kas või juba sellepärast , et jumalateenistustele tulles olid need heidikud räpased ja haisesid , mis häiris korralikke kirikulisi .
William Boothile hakkasid silma tänavalapsed , kelle vanemad veetsid aega pubides prassides .
Tollal kiirelt areneva tööstusega Inglismaa aguliprobleemide suhtes aitas tema silmi avada muu hulgas töökogemus pandimajas .
William Boothi isa suri , kui poiss oli 13aastane .
Sellega katkes Williami koolitee , ta pidi ise endale elatist hakkama teenima ja sattus ametisse lombardi .
Seal töötatud kuue aasta jooksul koges ta palju vaesust ja kurjust , nägi , kuidas mõni ema tõi panti viimase teki , et saadud väheste veeringute eest lastele süüa osta .
Nii tugevnes vaeste aitamise soov aina enam .
Sai ka selgeks , et mõttetu on rääkida Jumalast ja armastusest inimestele , kes on näljased ning kannatavad külma käes .
Inimest saab aidata vaid siis , kui teha seda tervenisti - pesta ta puhtaks , anda talle riided selga ja sööta kõht täis .
Neist põhimõtetest ja soovidest lähtudes koondaski William Booth enda ümber ühiskonna heidikuid ning 1865. aastal pani aluse Ida-Londoni Kristlikule Misjonile ( East London Christian Mission ) .
Misjonist armeeks
Nimetus Päästearmee tuli kasutusele alles 13 aastat hiljem - 1878.
Idee ei pärine mitte armee asutajalt endalt , vaid tema vanemalt pojalt William Bramwell Boothilt , kellest sai hiljem , isa surma järel , Päästearmee teine kindral .
Nimelt mainis too mingit aruannet kirjutades , et me oleme nagu vabatahtlike armee .
William Boothile see väljend ei meeldinud , tema arvates pidid misjoni liikmed alati valmis olema hädasolijaid aitama .
Kuna usuühinguna rõhutasid organisatsiooni loojad isikliku päästmise momenti , saadigi kokku Päästearmee .
Küllap oli nime tekkeloos oma osa sellelgi , et Inglismaal on ikka armeed ja mundrit armastatud .
Igal juhul sobis noorele organisatsioonile sõjaväeline ülesehitus , samuti sõjaväelised auastmed .
Kuigi näiteks Päästearmee juhi , kindrali nimetus tuletati tegelikult väljendist peasekretär , inglise keeles general secretary , millest jäi järele general ehk kindral .
Ühise vormi - univormiga - taheti aga alguses rõhutada eeskätt päästearmeelaste ühtekuuluvust , mitte niivõrd vormi ennast .
Lõppkokkuvõttes oli taoline riietus 19. sajandi neljandal veerandil ka väga praktiline .
Kui tänapäeval on näiteks arutletud Päästearmee vormi juurde kuuluva naiste kübara kandmise nõuete pehmendamist ( noored tahaksid oma juukseid ilusasti soengusse sättida , mida kõikjal kantav peakate ei võimalda ) , siis algusaastatel tuli sageli osaleda vabaõhu- ja telgikoosolekutel , kus kübar oli lausa hädavajalik .
Tänapäeval peab Päästearmeesse astunu üldjuhul oma vormiriietuse ise õmblema või tellima , mis on seotud üsna suurte kulutustega ( näiteks Põhjamaades , ka Eesti tingimustes , on ju vajalik nii suvine kui talvine riietus ) .
Muidugi on võimalik ka vastav toetus , nii et kellelgi rahapuudusel vorm õmblemata ja Päästearmee sõduriks saamata ei jää .
Pasuna- ja laulukoorid
Päästearmee üks töölõike on läbi aegade olnud muusika , pasuna- ja laulukoorid .
Puhkpillimuusikat kasutati Päästearmee üritustel esimest korda juba aastal 1878 , mil Londonis tegutses kolmest mängijast koosnev “ orkester ” .
Miks siis muusika Päästearmee töös nii tähtsa koha on hõivanud ?
Põhjused on taas praktilist laadi .
Päästearmee üritustele kogunes igasugu inimesi , keda oli raske distsiplineerida ja kõnelejat jälgima panna .
Muusikat kuuldes aga jäid kokkutulnud enamasti vait ning edasi oli koosolekut juba lihtsam läbi viia .
Algusaastatel kasutati palju tollal tuntud tantsumuusikat , millele tehti vaimulikud sõnad .
William Booth on ise samuti mitmeid viise kirjutanud ning laulutekste loonud .
Armee kui kirik ja korpus kui kogudus
Kuigi Päästearmee Eestis on registreeritud kristliku mittetulundusühinguna , tegutseb ta sisuliselt nagu kirik .
Tavalisele kirikukogudusele vastavad Päästearmees korpused .
Eestis tegutseb praegu üks - Tallinna Kopli korpus .
Päästearmees ei ole kiriklikke rituaale ja sakramente , nii näiteks ei risti Päästearmee lapsi ega jaga armulauda .
Põhjuseks asjaolu , et Päästearmee kujunemise aeg oli keeruline ning parasjagu vaieldi palju sakramentide olemuse ja põhimõtete üle .
William Booth ei tahtnud niisugustes teoloogilistes debattides osaleda , vaid soovis keskenduda kõige tähtsamale - inimeste aitamisele .
Kuigi Päästearmees armulauda ei jagata , ollakse siiski seisukohal , et altari ees põlvitamisel , pattude kahetsemisel ja palvetamisel on tähtis toime .
Koosolekusaale alati kaunistav lipp ja tolle värvid on selles mõttes sümboolse tähendusega : punane tähistab Jeesuse verd , sinine - Jumala puhtust , kollane - Püha Vaimu .
Päästearmee õnnistab siiski lapsi , viib läbi laulatusi ja matuseid .
Sakramentide puudumine Päästearmees võib mõnikord probleemiks osutuda inimeste puhul , kellele need olulised on .
Küsimus on leidnud lahenduse seeläbi , et päästearmeelasel on lubatud ka mõne muu kiriku liige olla ( ei pea olema ! ) .
Näiteks Soomes kuulub 90 protsenti inimesi luteri kirikusse .
Päästearmee esmaseid ülesandeid kajastab aga pealkirjas toodud loosung - supp , seep ja sõna !
Abivajajaid on kõikjal maailmas
Pärast 1878. aastat , kui Päästearmee ametlikult vormistati , laienes selle tegevus Inglismaa piiride taha .
Juba 1880. aastal alustasid esimesed Päästearmee ohvitserid tööd USAs ja Austraalias , 1881 Prantsusmaal , 1882 Kanadas ja Rootsis .
1882. aastal jõudis Päästearmee Indiasse , 1883 Sri Lankale , Lõuna-Aafrikasse ja Pakistani .
Soomes , mille päästearmeelased on erinevatel aegadel juhendanud ka tööd Eestis , alustati 1889 , Eestisse jõudis Päästearmee 1927.
Esimene koosolek peeti küll juba 1921. aastal , kuid asi jäi soiku ning ametlik asutamine sai teoks 31. detsembril 1927.
Algselt kulges töö Eestis Rootsi Päästearmee juhendamisel , kuigi eestlased käisid Soomes õppimas ja Soome ohvitserid omakorda Eestis tööl .
Ametlikult läks Eesti Päästearmee Soome alla 1937. aastal ja selline staatus püsis Päästearmee likvideerimiseni 1940. Aastail 1927 - 1940 tegutses Eestis viis korpust - üks Tartus , üks Rakveres ja kolm Tallinnas , kus oli organiseeritud ka supiköök .
Eesti taasiseseisvumise järel toimus siin esimene Päästearmee koosolek 1995. aastal , ametlik avamine 1996.
Nende paari aasta jooksul on Eesti Päästearmee ridades olnud maksimaalselt 20 liiget , hetkel on neid 13.
Üle maailma tegutseb 1,5 - 2 miljonit päästearmeelast 104 maal .
Ajaloo keerdkäike iseloomustab hästi Eesti Päästearmee praeguse juhi , soomlanna major Arja Laukkaneni saatus .
Tema sai innustust Päästearmeesse astumiseks ühelt eestlannalt - tartlanna Therese Lappard oli 1939. aastal asunud õppima Soome Päästearmee kadetikooli ning nõukogude võimu saabudes jäänudki Soome , kus ta 1968. aastal suri .
Kuidas saada kindraliks ?
Päästearmee liikmeks võib saada üsna noorelt - alates 14. eluaastast .
Armeesse astumine eeldab esmajärjekorras isiklikku pöördumist , s.t. kindlat usku Jumalasse .
Seejärel võetakse pürgija prooviliikmeks ehk noorsõduriks .
Minimaalselt , varem teada-tuntud inimese puhul , kestab noorsõduri-periood kolm kuud , aga võõrama kandidaadi korral isegi kuni aasta .
Sel ajal korraldatakse prooviliikmetele õppepäevi , peetakse loenguid .
Järgneb sõduriks pühitsemine .
Päästearmeelane võibki olla sõdur ehk siis armee lihtliige terve elu .
Allohvitseriks saab sõdur , kes vastutab mingi kindla töölõigu eest - näiteks juhatab pühapäevakooli või laulukoori .
Kursused allohvitseride jaoks viiakse läbi korpuse juures .
Kui sõduril on vähemalt üks aasta Päästearmees teenitud , on tal õigus minna õppima ohvitseriks ( seda küll alates 18. ja kuni 40. eluaastani ) .
Päästearmee ohvitseriks saamine on nagu mis tahes teinegi eriala valik - inimene peab olema veendunud , et see on tema kutsumus .
Järgneb kaks aastat ohvitserikoolis ( varasema nimetusega kadetikoolis ) .
Soome ja Eesti Territooriumi vastav õppeasutus paikneb Helsingis .
Õpitakse piiblilugu , Päästearmee ajalugu , kiriku ajalugu , homileetikat ehk jutlustamise kunsti , psühholoogiat , muusikat-laulu , sotsiaaltööd , majandusasju jpm .
Kooli lõpetanu pühitsetakse pidulikult ohvitseriks , ta saab vastava tunnistuse .
Viieaastase teenistuse järel ülendatakse leitnant kapteniks ja veel 15aastase teenistuse järel majoriks .
Järgnevad kolonelleitnandi , koloneli ja komandöri auastmed , kuid neid omistatakse vaid päästearmeelastele , kes määratakse kõrgematele ametikohtadele - territooriumi juhiks jne .
Kolonelid ja komandörid omakorda moodustavad Päästearmee Kõrgema Nõukogu , mille ainus ülesanne on iga viie aasta järel valida Päästearmee juht ehk kindral .
Kõrgem Nõukogu kogunes esimest korda 1929 , et pärast William Bramwell Boothi surma valida kolmandat kindralit .
Sest ajast peale on tolles ametis olnud 11 meest ja 2 naist - William Boothi neljas tütar Evangeline C. Booth ( kindral 1934 - 1939 ) ja Austraalia päritolu Eva Evelyn Burrows ( kindral 1986 - 1993 ) .
Päästearmee kindralid on enamasti olnud kas inglased või kanadalased , kuid nende hulgas on olnud ka üks rootslane ( Erik Wickberg , 1969 - 1974 ) ja üks soomlane ( Jarl Wahlström , 1981 - 1986 ) .
Hetkel juhib Päästearmee tööd esimest korda USA päritolu kindral , Paul A. Rader , keda 1999. aasta märtsis oodatakse ka visiidile Tallinna .
Päästearmee ülesehitus on üldiselt demokraatlik ja piirkonnad suhteliselt iseseisvad , kuid mõned otsused vajavad siiski kindrali kinnitust .
Päästearmee ohvitseri töö on raske , eeldab head tervist , nõuab suurt pühendumist , iga hetk tuleb olla valmis asumiseks uuele ametikohale uues paigas .
Seepärast kehtib ohvitseride puhul näiteks tingimus , et abielludes säilitavad nad auastme vaid siis , kui tulevase kaasa auaste on sama - sest nii võib loota vastastikusele arusaamisele kõiges , mis puudutab kohustusi Päästearmees .
Ohvitserid saavad oma töö eest palka , sõdurid osalevad Päästearmee ettevõtmistes vabatahtlikena .
Kopli korpus tegutseb
Päästearmee peakontor Eestis paikneb juba mõned aastad Kardiorus Jüri Vilmsi tänaval .
Ühel ja teisel pool on abivajajatele ka putru ja teed jagatud .
Juuli alguses pühitseti ja avas uksed Kopli korpus , mis asub endises kino “ Lembitu ” hoones , millest Päästearmee ostis sisuliselt poolteist korrust .
Endisesse kinosaali on rajatud koosolekute pidamise ruum , omaaegses ooteruumis jagatakse teisipäeviti , neljapäeviti ja laupäeviti toitu , aga ka riideabi .
Kodututele on pakutud võimalust end pesta .
Enamuse tööd teevad vabatahtlikkuse korras sõdurid , vaid kolm inimest on hetkel Päästearmee palgal : lisaks major Arja Laukkanenile major Kirsti Reponen Soomest ja eestlanna Elle Soom .
Nende sõnul tulevad Kopli korpusesse abi järele ikka lähema ümbruskonna elanikud .
Putru käib hommikuti söömas umbes sadakond inimest , rekordarv on olnud 128.
Eesti päästearmeelaste soov on , et nende majal oleks madal ukselävi , et inimesed ei kardaks tulla abi paluma , sest Päästearmee on kõigi jaoks .
Päästearmee põhimõte toitu jagades seisneb selles , et inimene saaks oma elu taas järje peale ja suudaks ise enda eest hoolitseda .
Praeguse kasvava tööpuuduse tingimustes muutub see aga üha raskemaks .
Kopli korpuses töötab pühapäevakool ning Päästearmee traditsioonide järgi õpetatakse lastele pillimängu .
Päästearmee toimib üldjuhul annetuste varal ja peaks end ise ära majandama .
Eesti on uus tegutsemispiirkond ja seepärast on seni mujalt tuge saadud .
Eesti Päästearmee töö eest vastutab hetkel Soome Päästearmee , samal ajal kui näiteks rootslased toetavad lätlasi .
Peamaja kaudu on tulnud abi USAst , Põhjamaadest .
Päästearmee traditsioonilised kevad- ning sügiskorjandus , aga samuti jõulupaja korjandus on Eestis seni andnud tulemuseks ca 7000 - 8000 krooni ringis .
Tänavune jõulupajakorjandus algab 16. detsembril …
Noore William Boothi sooviks oli elus edu saavutada .
Vaevalt ta sellest unistades oskas arvata , et sõidab kunagi oma silmaga vaatama Päästearmee tänuväärset tööd Prantsusmaal , Austraalias , Uus-Meremaal , Lõuna-Aafrikas , Indias ja mujalgi .
Andes au William Boothi tööle vaeste abistamisel võttis 24. juunil 1904 Päästearmee asutaja Buckinghami palees vastu kuningas Edward VII .
Päästearmee Kopli korpuses käis
Kärt Jänes - Kapp
K : Mis on kõige olulisem keemia õppimisel ?
V : Ära iial laku lusikat puhtaks .
Inseneride seltskond peab lipuvarda kõrguse kindlaks määrama .
Neil on vaid mõõdulint ning nad on juba täiesti närvis , sest mõõdulint kukub pidevalt alla tagasi ega taha püsti seista .
Läheb sealt mööda matemaatik , küsib , milles probleem ning soovitab võtta lipuvarda maha ja siis mõõta .
Kui ta lahkub , sõnab üks insener : “ Täpselt matemaatikute moodi !
Meil on ju kõrgust vaja , mitte pikkust ! ”
Jumal annab Eedeni aias Aadamale geomeetriatundi : “ Kaks paralleelset sirget lõikuvad lõpmatuses .
Ma ei suuda seda tõestada , kuid ma olen seal olnud . ”
Matemaatikaõpetaja : Nüüd oletame , et lammaste arv on x …
Õpilane : Aga mis saab siis , kui lammaste arv ei ole x ?
See pole päris nali , väidetavasti on see juhtunud Inglismaal ühel koolis matemaatika eksamil .
Küsimus : Mitu korda võib 83st lahutada 7 ja mis jääb pärast seda järele ?
Õpilase vastus : Ma võin 83st 7t lahutada nii palju kordi , kui tahan , ja ikka jääb järele 76.
Statistik on mees , kes siis , kui tal pea on ahjus ning jalad jääs , ütleb , et keskmiselt tunneb ta end hästi .
Kas tead , kui loll võib üks keskmine mees olla ?
Definitsiooni järgi on pooled isegi rumalamad kui see keskmine .
- J.R.Dobbs .
Bioloogia eksam : Luua elu .
Põhjendada oma vastust .
Elu on seksuaalselt edasikantav haigus .
Keemikud on puhtaimad inimesed , keda ma iial kohanud olen … nad pesevad käsi isegi enne WCsse minekut .
Pärast ühe doktorandi kraadikaitsmise pidu räägib aspirant kolleegidele : “ Edaspidi hakkan käima ainult matustel ja mitte enam kraadikaitsjate pidudel ! ”
“ Miks siis ? ” pärivad teised .
“ Matustel ei küsi keegi “ Noh , kas sa oled järgmine ?
” ”
“ Ma olen nagu Einstein . ”
“ Kuidas nii ? ”
“ See , mida tean mina , teadis ka tema .
See , mida tema ei tea , ei tea ka mina .
Ainus asi , ma ei tea , seda , mida teadis tema .
Aga see on juba tühiasi . ”
K : Miks on doktoriväitekirjad halvemad magistriväitekirjadest ?
V : Sest doktoriväitekirju kirjutavad magistrid , magistriväitekirju - doktorid .
Kohtuvad kõrbes eesel ja laborant .
Eesel pärib : “ Kes sa oled ? ”
Laborant vaatab ringi , kedagi pole .
Vastab : “ Teadlane .
Aga sina ? ”
Eesel vaatab ringi , kedagi pole .
Vastab : “ Hobune . ”
Tuntud vene matemaatik Laizerovits loeb ajalehest : “ Dünamolase , Mihhailitshenkoga sõlmiti leping 500 000 dollari peale . ”
“ Senja ! ” hõikab ta oma pojale .
“ Mis sa istud terve päeva nende tobedate ülesannete kallal !
Mine välja palli taga ajama nagu kõik normaalsed lapsed . ”
Bioloogist professor seletab tudengitele : “ Ja siit nähtub selgelt , et kaks esimest elutundi on iga elusolendi jaoks kõige ohtlikumad . ”
Selle peale kostab kusagilt auditooriumi tagumistest ridadest : “ Kas teile ei tundu , et ka kaks viimast pole mitte päris riskivabad ? ”
Ühe kolledzhi seinal rippus fotokollaazh Maast pildistatuna kosmosest .
Selle pealkirjaks oli “ Ainsast planeedist , mis meil on . ”
Selle alla oli keegi pliiatsiga kirjutanud :
“ Aga mis sai ülejäänud kaheksast ? ”
Kuulsalt akadeemikult küsiti , kas ta mäletab , millised olid 5 kõige õnnelikumat aastat tema elus .
“ Muidugi , ” vastas akadeemik .
“ Need olid need , mil ma esimeses klassis käisin . ”
Dekaan füüsika osakonnale : “ Miks ma pean teile alati andma nii palju raha , laboratooriumidele , kallile varustusele ja materjalidele .
Miks te pole nagu matemaatikud - kõik , mida nad vajavad , on vaid pastakad , paber ja prügikorv .
Või veelgi parem , filosoofia osakond .
Kõik , mida nad vajavad on pastakad ja paber . ”
Mingil võõral maa on preester , jurist ja insener mingi karmi ( selle maa mõistes ) kuriteo korda saatnud ja on nüüd giljotineerimisel .
Preester pistab pea avasse , tõmmatakse nöörist , kuid midagi ei juhtu .
Preester väidab , et jumalik käsi seganud vahele .
No mis sa jumala käe vastu saad teha , lastaksegi preestril minna .
Paneb jurist pea alla , tõmmatakse jälle nöörist , kuid tera ei lange alla .
Jurist ütleb , et seaduse järgi ei tohi kaks korda ühe ja sama kuriteo eest hukata .
Ka seaduse vastu ei saa ning ka jurist pääseb minema .
Haaratakse siis insenerist kinni ja lükatakse ta pea tera alla .
Insener pöörab veidi pead , vaatab giljotiini mehhanismi ja ütleb : “ Oodake üks hetk , ma näen , milles probleem on … ”
Teooria on miski , mida keegi ei usu , peale isiku , kes selle tegi .
Eksperiment on miski , mida usuvad kõik , peale isiku , kes selle tegi .
Koostanud TÕNU LAAS ( 1969 ) , Tallinna Pedagoogikaülikooli rakendusfüüsika õppetooli aassistent .
Füüsikamagister .
Hergi Karik ( 1929 ) Tallinna Pedagoogikaülikooli keemiaprofessor
Argielust tuntud metallidest on elavhõbe ( Hg ) ainus metall , mis toatemperatuuril on vedel .
Hg on raskeim vedelik , ületades vee tiheduse 13,6 kordselt .
Liiter Hg-d on raskem ämbritäiest veest ja raudvasar ujub elavhõbedas kui kork vees .
Et Hg on vedelas olekus -38 kuni 357 ° C juures ning soojendamisel paisub ühtlaselt , siis on ta sobiv termomeetri täiteaine .
Sellena on Hg ka paljudele tuttavaks saanud .
Elavhõbedaaur juhib elektrivoolu ning kiirgab sinakasvioletset valgust .
Seejuures tekkiv ultraviolettkiirgus hävitab baktereid , põhjustab päevitumist ja D-vitamiini moodustumist ning meelitab kohale sääski ja putukaid .
Sel põhimõttel töötavad sääsepüüdurid .
Esimeseks meie eellase tähelepanu pälvivaks elavhõbedaühendiks oli erkpunase värvusega mineraal kinaver , mida tunti ja kasutati vanas Kreekas ja Rooma riigis .
Tõlkes tähendab kinaver draakoni verd .
Juba eelajaloolisel ajal joonistati sellega koopa ja hauakambrite seintele .
Plinius nimetas elavhõbedat elavaks hõbedaks , Aristoteles aga vedelaks hõbedaks .
Alkeemikud tundsid elavhõbedat planeet Merkuuri järgi merkuuriumi nime all , sest elavhõbedatilkade kiire laialivalgumine meenutab Zeusi käskjala Mercuriuse väledat liikumist .
Elavhõbe mürgistas kroonitud päid , teadlasi , kalureid …
Elavhõbe ja tema ühendid on äärmiselt mürgised .
Juba araabia alkeemikud märkasid , et isegi skorpionid pagevad ruumist , kus on elavhõbedat .
Elavhõbedaühenditega mürgitati 16. sajandil Rootsi kuningas Erik XIV .
Elavhõbedamürgistusse suri Inglise kuningas Charles II , kes alkeemikuna uuris elavhõbedast kulla saamist .
Arvatavasti mürgitas Antonio Salieri 1791. Aastal sublimaadiga Wolfgang Amadeus Mozarti .
Kroonilist elavhõbedamürgitust põdesid maailmakuulsad teadlased Carl Scheele , Michael Faraday ja Humphry Davy , kes katsetel kasutasid elavhõbedat .
Möödunud sajandeil oli kübarategijatel elavhõbedamürgistus kutsehaiguseks , sest kübaravilti vormiti elavhõbedasoola lahusega .
Mürgituse tunnuseks olid tasakaaluhäired , värisemine ning arusaamatu ja seosetu jutt , unetus , higistamine ja vaimne küündimatus .
USAs nimetatakse iseloomulikku värisemist kübarategijate linna järgi isegi Danburry vabinaks .
1953. aastal haigestusid Jaapanis Minamata lahe äärsete külade elanikud saladuslikku haigusse , mille tagajärjel paljud hukkusid .
Üks Jaapani firma juhtis merre tehase heitveed , mis sisaldasid elavhõbedaühendeid .
Kalade kaudu jõudsid elavhõbedaühendid inimestesse ja põhjustasid mürgistuse .
Rootsis puhtisid talunikud vilja orgaaniliste elavhõbedaühenditega , millest inimesed ja loomad said raske mürgistuse .
Nii aktualiseerus Hg mürgistusoht .
Tänapäeval satuvad elavhõbe ja selle ühendid loodusringesse purunenud päevavalgus- ja kvartslampidest , termomeetritest , baromeetritest ja elektripatareidest .
Elavhõbedat sisaldavad tahkekütused , eriti kivisüsi ( antratsiidis 10 -4% ) , mille põletamisel satub õhku elavhõbedaauru .
Osa elavhõbedat jääb tuha koostisse .
Et paljud elavhõbedaühendid on vees rasklahustuvad , siis arvati , et inimestele nad ohtu ei põhjusta .
Mikroorganismide elutegevusel muutuvad need ühendid aga lahustuvateks ja lülituvad loodusringesse .
Looduses on elavhõbe suhteliselt haruldane .
Inimene saab päevas toiduga 0,004 - 0,02 mg , mürgistust põhjustab 0,4 mg , surmaannus on aga 0,15 - 0,3 g .
ÜRO statistika kinnitab , et vulkaanigaasidest ning aurumisel pinnasest ja veest eraldub aastas õhku 3000 - 6000 tonni , inimtegevusest umbes 3000 t elavhõbedat .
Elavhõbeda maailmatoodang on ligikaudu kümme tuhat tonni .
Ilse Sinivee arvutiõpetaja
Mitteametliku klassifikatsiooni järgi on postinduses tegemist kahe suure alaliigiga : snail-mail ( tigupost ) ja e-mail ( elektronpost ) .
Esimese liigiga on meil kõigil olnud kokkupuuteid .
E-mail sai võimalikuks tänu arvutite ja rahvusvahelise arvutivõrgu Internet laiale levikule .
Kui arvutid on lülitatud võrku , saab ühelt arvutilt saata teisele teateid .
Juhul , kui arvutil on juurdepääs Internetti , saab teateid saata praktiliselt üle kogu maailma .
E-mail - elektronpost - on kiire .
Kui on kasutada kiire arvuti ja modem ning ühendus Internetiga on hea , saavad erinevates maades teineteisele elektronposti saatvad isikud kirivestlust pidada .
Elektronposti saab saata paljude programmidega : Internet Mail , Pegasus Mail , Eudora , Netscape jt.
Kuigi loetletud programmid üksteisest erinevad , on nendega kirjade saatmisviisid analoogilised .
Ajakirjal “ Horisont ” on kavas avaldada elektronposti kohta lühiartiklite seeria .
Sari on mõeldud sellisele arvutikasutajale , kes oskab töötada Windows 95 ( Windows NT 4.0 , Windows 98 ) keskkonnas .
Esimestes artiklites kirjeldatakse elektronposti saatmist programmi Netscape Communicator abil .
Kirjad Netscape Communicatoriga
Et arvutiga oleks võimalik saata elektronposti , tuleb esmalt hankida Interneti - ühendus ja sidepidamisprogramm , näiteks Netscape Communicator ja sisestada serveri aadress ning väljaminevate ja sissetulevate kirjade postkastide andmed vastavatesse menüüdesse .
Elektronposti ( E-mail ) saatmiseks Netscape Communicatori ( edaspidi Netscape ) abil on mitmeid võimalusi .
Üheks neist on käivitada Netscape ja valida menüüst Communicator ( side ) käsk Messenger Mailbox ( postkast ) .
Tööaknasse tuuakse elektronposti postkasti sissetulnud kirjade kausta Inbox aken .
Inboxi saab avada ka klõpsates Netscape ?
i akna teateriba paremas otsa nupul Mailbox .
Postkastis on mitu kausta .
Kõrvaloleval joonisel on tehtud lahti kirjanäidiste Samples kaust .
Vajutades lahtri Samples paremas otsas asuvale noolega nupule , avaneb selle all kaustaloetelu :
Inbox : sissetulnud kirjad ; Unsent Messages : saatmata kirjad ; Drafts : pooleliolevad kirjad ; Sent : saadetud kirjad ; Trash : kustutatud kirjad jt.
Postkasti Inbox akna menüüriba käskude abil saab teha kõiki postiga seotud vajalikke töid .
Sagedamini kasutatavate tööde jaoks on küll mugavam kasutada menüüriba all paiknevat nupuriba .
Selle all asuval ribal on toodud kaustalahter ja teated kausta kirjade ( Total messages ) ja läbilugemata kirjade ( Unread messages ) arvu kohta .
Postkasti akna allosa on jaotatud kaheks .
Ülemises on kirja loetelu koos kirjade andmetega : Subject ( kirja teema ) , Sender ( saatja ) , Date ( kuupäev ) jt.
Akna alumises osas on selle kirja tekst , millel on kursor ülemises osas .
Aknaosade kõrgusi saab hiirega vedades muuta .
Uue teate saatmiseks vajutada nupule New Message .
Ekraanile tuuakse uue kirja koostamisaken Composition .
Akna lahtrisse To ( kellele ) sisestada kirja saaja elektronposti aadress .
Elektronposti aadressides esineb märk @ , selle sisestamiseks vajutada sõrmisele <  Alt Gr  > , hoida seda allavajutatuna ja vajutada alla sõrmis <  2  > .
Seejärel vabastada sõrmised .
Aadressid on kujus : Ants@online.ee
Aadress tuleb sisestada hoolikalt ja vigadeta , kuna muidu ei võta server kirja saatmiseks vastu .
Kui aga aadress on lisatud elektronposti aadressiraamatusse , vajutada akna nupuribal nupule Address .
Ekraanile tehakse lahti aadressiraamat , millel klõpsata esmalt vajalikul aadressil .
Pärast aadressiraamatu aknas nuppudel To ja OK klõpsamist aken suletakse ja aadress paigutatakse koostamisakna lahtrisse To .
Lahtrisse Subject ( teema ) sisestada ühe- või kahesõnaline lühikirjeldus saadetava kirja kohta .
See ei ole kohustuslik , aga kui jätta lahter täitmata , tuleb aknasse dialoogikast , kus päritakse , kas kiri soovitakse jätta ilma teemata .
Kirja tekst sisestatakse koostamisakna alumisse ossa .
Soovitav on alustada üsna esimestest ridadest , et kirja saaja ei peaks hiljem otsima , kus see kiri õieti paikneb .
Juhul , kui kiri saadetakse väljapoole Eesti piire , ei ole soovitav kasutada kirja tekstis eesti täpitähti ä , ö , ü , kuna need saatmisel moonduvad .
Vahel moonutatakse neid ka Eesti kirjades .
Täpitähtede asemel võiks kasutada komplekte a ” , o ~ , o ” .
Kui koos kirjaga soovitakse saata ka mingi vajalik fail või dokument , vajutada nupule Attach ( lisada ) .
Ekraanile tuuakse dialoogikast faililoeteluga , millel teha topeltklõps vajaliku faili nimel .
Kirjale lisatud faili nimi läheb koostamisakna aadressilahtri all paiknevasse kirjaklambri pildiga lahtrisse .
Pärast kirja koostamist ja sellele vajaduse korral dokumendi lisamist vajutada kirja saatmiseks nupule Send ( saata ) .
Koostamisken suletakse ja kiri saadetakse teele .
Kui postkasti on tulnud lisaga kiri , on kirja teksti juures kirjaklambri pilt .
Tehes sellel topeltklõpsu , avatakse ekraanile aken lisaga .
On nüüd postkasti aken olnud juba mõnda aega avatud ja soovitakse kontrollida , kas on tulnud uut posti , vajutada nupule Get Message .
Kui mingile kirjale soovitakse vastata , klõpsata kirjal loetelus ja vajutada nupule Reply ( vastata ) .
Programm teeb lahti koostamisakna , mille lahtrisse To on juba sisestatud aadress , akna allosas paikneb saadetud kiri .
Kui saadetud kiri on väga pikk , saab sellest osa ära kustutada .
Sisestuskursor vilgub akna ülaosas , kuhu sisestadagi vastus .
Kui kirja ei soovita kohe ära saata , vajutada peale selle koostamist nupule File .
Kiri salvestatakse ja paigutatakse postkasti kausta Drafts ( mustandid ) .
Kirja printimiseks klõpsata selle nimel loetelus ja vajutada nupuribal nupule Print .
Vanade kirjade kustutamiseks klõpsata kirjal aknas Inbox ja vajutada nupule Delete .
Kirjad paigutatakse sel juhu lkausta Trash .
GURLY VEDRU ( 1970 ) arheoloog , Tartu Ülikooli magistrant , hetkel töötab Ajaloo Instituudis fondihoidjana .
Eesti suurim kivikirstkalmete kogum asub Harjumaal Kuusalu kihelkonnas Muuksi külas Kahala järve põhjakaldal .
Lisaks Kahala ümbruse omadele teatakse suuri kalmerühmi ka Jõelähtmel ning Tallinna ümbruses .
Hundikangrute nime all tuntud nekropolis on loendatud ühtekokku 85 kivikalmet .
Neist umbes 40 asuvad tihedasti üksteise kõrval , sageli algab ühe kalme kuhjatis teise jalamilt .
Hundikangrute vanus ulatub 2000 aasta taha .
Varaseimad neist on rajatud ilmselt juba nooremal pronksiajal ( 9. - 8. sajandil e.Kr. ) .
Hiliseimad kuuluvad eelrooma rauaaja lõppu ning rooma rauaaja algusesse , seega mõned sajad aastad enne ja pärast kristliku ajaarvamise alguspunkti ( u 200 e.Kr.
- 200 p.Kr.
) .
Väliselt on kalmed enamasti ümmargused , 0,4 - 1,5 meetri kõrgused ning 5-15meetrise läbimõõduga kuhikud , mis koosnevad põhiliselt väiksematest paekividest .
Maastikul paiknevad kivikirstkalmed harilikult rühmiti , 5 - 6 kalmet lähestikku .
Tavaliselt maeti kivikirstkalmesse 3 - 4 inimest ning selline kalme oli ilmselt ühe pere matmispaik .
Kalme kesksesse kirstu maeti tähtsaim surnu .
Tõenäoliselt mattis oma surnuid kivikirstkalmetesse aga vaid üks osa Põhja- ja Lääne-Eesti elanikest - tolleaegne eliit .
Kivikirstkalmetesse matmise komme on Eestisse tulnud ilmselt Kesk-Rootsist .
Seal hakati suuri kivikirstkalmeid ehitama juba vanemal pronksiajal .
Rootsi kalmed võivad olla kuni 4 meetrit kõrged ning 40-50meetrise läbimõõduga .
Kalmes on üks või mitu kivist kirstu ning neid ümbritsev ( ad ) kiviring ( id ) .
Kuigi Eesti kivikirstkalmed on Rootsi omadest väiksemad , on näiteks Jõelähtme noorema pronksiaja kalmete sisekonstruktsioon samalaadne .
Üsna sarnaseid kalmeid leidub ka Soome edela- ja läänerannikul ning Põhja-Lätis .
Peamiselt Eesti põhja- ning lääneosas levinud kivikirstkalmed on põhilisteks muististeks , mis aitavad tungida varase metalliaja ühiskonna elu-olusse .
Tänapäeva antroploogia aitab kindlaks teha kalmesse maetute soo , aga ka vanuse ning elu jooksul põetud haigusedki .
Surnutele kaasa pandud esemetest ning kalmete ehitusest võivad arheoloogid samuti üht-teist järeldada .
Juba 20. sajandi esimesel veerandil
Hundikangrud on muinsusuurijate huviobjektiks olnud juba kaua aega .
Esimesteks kaevajateks olid baltisakslastest amatöörarheoloogid , kes 1920. aastatel tegelesid kümmekonna kalmega .
Tolleaegsete oskuste kohaselt pakkus neile huvi vaid kalme keskosa , kus teati asuvat paekividest kirst , ülejäänud kalme jäi aga läbi uurimata .
Neist kaevamistest lahti jäetud sammaldunud ning osaliselt varisenud paeplaatidest kirstud on Muuksis veel praegugi näha .
1930. aastate teisel poolel , 1980. ning 1990. aastatel toimusid Muuksis uuesti arheoloogilised kaevamised .
Kõik pole klassikalised
Hundikangrud pole kõik sugugi ühtmoodi rajatud .
Klassikalises kivikirstkalmes on keskel paekividest põhja-lõunasuunaline kirst , mida ümbritseb kas üks või mitu pae- või raudkividest ringi .
Keskne paekividest , harilikult 2 x 0,8 meetrine kirst kaeti pealt suurte paeplaatidega .
Kirstule kuhjati väiksemaid kive .
Nendega täideti ka kirstu ja ringmüüri ( de ) vaheline ala , kuhu mõnikord samuti maeti .
Kuid Hundikangrute hulgas leidub ka teistsuguse ehitusega kalmeid .
Mõnel neist on keskel mitu üksteise kõrval paiknevat kivikirstu .
Mitmes kalmes on avastatud lisaks kesksele kirstule veel teisigi kirste või kirstutaolisi moodustisi kalme ülejäänud osadest .
Üht omalaadse ehitusega kalmet uuriti allakirjutanu juhatusel kahel viimasel suvel .
See baltisakslaste poolt osaliselt kaevatud matmispaik on oma 11meetrise läbimõõduga üks suuremaid Hundikangrute seas .
Lahtikaevatud keskse põhja-lõunasuunalise kirstu pikkus oli hariliku 2 asemel 4,5 meetrit ning seda ümbritses kalme pealispinna tasemel suurtest raudkividest ovaalne ääris .
Baltisakslaste andmeil olid tollesse kirstu maetud vanem , 50-60aastane mees ning noor , umbes 25aastane naine .
Ebatavaliselt pikk kirst oligi peamiseks põhjuseks , miks omal ajal kaevamisteks just see kalme valiti .
Järelkaevamiste käigus selgus , et kalmes oli veel kolm kesksega paralleelset umbes 2 meetri pikkust kirstu .
Kõik need olid horisontaalselt laotud paekividest müüridega ning nende otsad olid tähistatud serviti asetatud suurte paekiviplaatidega .
Sellised plaadid puudusid vaid paari kirstu põhjaotsas - põhjuseks võivad siin olla nii hilisemad järelmatused kui ka baltisakslaste uurimistöö .
Mõlemal juhul võisid esialgsed püstplaadid puruneda .
Pole siiski võimatu , et mainitud kirstuotsad mingil põhjusel lihtsalt tähistamata jäid .
Harilikult kirstude põhja kattev paekivisillutis puudus neis kirstudes samuti , surnud olid maetud looduslikule põhjarähale .
Kirste piiras ebakorrapärase kujuga suurematest paekividest laotud madal ringmüür .
Mehed , naised , lapsed
Kalmesse on Ajaloo Instituudi paleoantropoloog Jonathan Kalmani uuringute kohaselt maetud 11 inimest .
II kirstu ( vt. joonis ) oli maetud 20-25aastane u.
175 cm pikk kõverdunud selgrooga mees .
Tema esihambad olid tagumistest tunduvalt rohkem kulunud , mistõttu võib oletada , et neid kasutati pidevalt näiteks loomanahkade pehmeksnärimisel või taimede koorimisel .
III kirstust leiti osa üle 45aastase naise luustikust .
Naise alalõualuul oli luukoekasvaja , mis tõenäoliselt valu ei põhjustanud ning saatuslikke tagajärgi kaasa ei toonud .
IV kirstu olid maetud 25-35aastane mees ning 8-10aastane laps .
Ligilähedaselt 175 cm pikkune mees oli lapseeast alates kannatanud korduvate haiguste ja / või viletsa ning ühekülgse toitumise läbi .
Tema luustik annab põhjust oletada , et mehe töö nõudis pidevat kummardamist ning raskete asjade tõstmist .
Lisaks sellele kasutas ka tema pidevalt oma hambaid millegi pehmeksnärimiseks .
Peale kirstude oli maetud ka kalme kuhjatisse .
Leiti 2-3aastase lapse ( joonisel ala 1 ) ning selle naabrusest ( ala 2 ) veel kahe indiviidi luid - ühed 3-4aastase lapse , teised 12-13aastase nooruki skeletist .
Nüüdisaegse antropoloogia abil on kindlaks tehtud , et ülejäänud osa nende laste luudest tuli päevavalgele vahetult väljastpoolt kalme ringmüüri .
Keskse kirstu põhjapoolse otsa tagant ( ala 4 ) leiti 20-24aastase naise korratult paiknenud luud , teine osa tolle naise luudest avastati aga samuti ringmüüri tagant .
Luid-konte leiti veel ka joonisel numbriga 5 märgitud alalt .
Tänapäevane analüüs selgitas , et need olid kuulunud mitte ühele , vaid hoopis kolmele inimesele : ühed III kirstu maetud naisele , teised eespoolnimetatud 12-13aastasele noorukile ning mõned umbes 7aastasele lapsele .
Keskse kirstu lõunapoolse otsa tagant ( ala 6 ) leiti 2-4aastase lapse luid - võimalik , et ühe varem nimetatud lapse omi .
Niisiis leiti Hundikangrute kaevamisel ühe inimese luid mitmest kalme piirkonnast .
See viitab sekundaarsele ( kahekordsele ) matmisele , s.t. et algselt maeti kadunu ühte kohta ( näiteks väljapoole kalmet ümbritsenud ringmüüri ) , pärast surnukeha lagunemist maeti aga ( osa ) luud ( est ) ümber ringmüüriga piiratud alale .
Samasuguseid ümbermatmisi on mingil põhjusel toimetatud ka seespool ringmüüri .
Võib vaid oletada , et neil oli mingi religioosne-rituaalne tähendus , mis kahjuks jääb praegu saladuseks .
Viiel luustikul esines raua puudusest põhjustatud aneemiat .
Hambakaariest leiti vaid ühel korral .
Selle vähesust võis põhjustada nii kõrge fluoriidisisaldus põhjavees kui ka surnute noorus - inimeste elu katkes lihtsalt enne haiguse arenemist .
Viimast asjaolu kinnitab ka fakt , et kaariese eelset hambakattu esines 48 protsendil hammastest .
Tagasihoidlikud panused
Kivikirstkalmed on enamasti väga leiuvaesed ning taoline oli ka kõne all olev kalme .
Ainsa kasutusaegse panusena leiti II kirstust koera lõikehammas .
Teistest kalmetest on välja tulnud peamiselt savinõude kilde , mis võivad pärineda nii surnule kaasa antud toidunõudest kui ka hiljem kalmel peetud peiedest .
Veel on avastatud töödeldud kvartsikilde , siledaks kulunud pindadega viljahõõrumiskive ning ihumiskive .
Mõnel üksikul juhul on kalmest saadud ka klaashelmeid , raudesemeid või luust ehtenõelu .
Kuna kirstud olid väga sarnased ning ühesuguse konstruktsiooniga , lubab see oletadada , et need ehitati ühekorraga .
Tõenäoliselt ei maetud neisse kõikidesse mitte kohe , vaid alles ajapikku , ning võimalik , et just sellepärast olid kirstude otsad tähistatud püstiste paeplaatidega .
Viimased võisid paista kalme pinnale ning nende järgi oli kirstu vajaduse korral lihtne üles leida .
Omalaadne on ka keskse kirstu tähistamine suurtest raudkividest äärisega .
Võimalik , et sellega rõhutati sinna maetute tähtsust .
Lõpetuseks võib öelda , et Hundikangrute arheoloogilised kaevamised andsid uut ning huvipakkuvat materjali muistsete inimeste ja nende matmiskommete kohta ning võimaldasid saada tervikliku ülevaate sellest varem osaliselt kaevatud kalmest .
Pärast kaevamiste lõppu kalme taastatakse .
REIN VESKIMÄE
Kõik suured mäestikud - Himaalaja , Karakorum , Pamiir ja Tjan-Šan asuvad Aasias .
Seal on ka rohkem kui kakssada üle 7000 meetri kõrgust mäetippu ja 14 kaheksatuhandelist .
Seitsmetuhandeliste otsa on suutnud korduvalt tõusta ka eestlased , seda juba 1965. aastal , mil alustati Pamiiris .
Himaalaja kolossidest ei osatud nende retkede aegu isegi mitte unistada , sest riigipiirid ja Moskva-poolsed takistused tundusid tol ajal igavesti ületamatutena .
Aga nüüd on teoks saanud Eesti I Himaalaja ekspeditsioon , milles osales ühtekokku üheksa mees- ja üks naismägironija : Ülo Kivistik , Jaan Künnap , Ivar Lai , Raivo Plumer , Margus Proos , Tarmo Riga , Arne Sarapuu , Tõivo Sarmet , Helme Suuk ja Riho Västrik .
Selle ekspeditsiooni juht oli Tõivo Sarmet , kel kõrgmägedes käimise staazi oma kaaslastest kõige rohkem - 27 aastat .
Temaga ka järgnev jutt kaks kuud pärast seda , kui mees ise kõrguselt maailma kuuenda mäe - Cho Oyu tipus ( 8201 m ) Eesti lipuga maailmale lehvitas .
Mägede poegade saatel
Kes on need inimesed , kes tahavad ja ka suudavad jõuda kaheksatuhandeliste tippu ?
Need , kel õnnestus esmakordselt niisuguste mägede tippudele jõuda , said rahvuskangelasteks ja igavesti ülemaailmselt tuntud isiksusteks .
1950. aastal avasid kaheksatuhandeliste klubi prantslased Maurice Herzog ja Louis Lachenal Annapurnal ( 8078 m ) .
Uus-Meremaa mägironijast Edmund Hillary'st on meist enamik kuulnud .
Oli ju tema esimene , kes koos šerpa Tenzig Norgayga 1953. aasta mais esimesena Maa kõrgeima mäe Mount Everesti ehk Dzomolungma ( 8848 m ) tippu tõusis .
Siis ja veel tükk aega pärast seda said niisuguse ettevõtmisega hakkama vaid üksikud .
Ja seda loomulikult Nepaali põlise väikerahvast mägede poegade - šerpade abiga .
Eks praegugi ole need kõrgustesse pürgijad enamuses samuti hea ettevalmistusega mägironijad , kes šerpadest naljalt ei loobu .
Kuid aeg on edasi läinud ja see , mis kunagi oli jõukohane üksikutele , on tänaseks päevaks muutunud juba kommertsettevõtmiseks - äriks .
Need mäed on Nepaali ja Tiibeti rahvuslik rikkus ning selle eest tuleb soovijail maksta mäemaksu , transpordist ja muust teenindusest rääkimata .
Kui oled terve ja tunnetad endas jõudu niisuguseks katsumuseks ning rahakott on kopsakas , siis võib iga mees-naine , ükskõik kust ta on tulnud , kaheksatuhandeliste tippude poole minema hakata , mis sellest , et see paljudel ei õnnestu .
Aga lootus jääb - küll šerpa “ valge mehe ” eesmärgile veab .
Nemad ehitavad üles vahelaagrid , kus peatuda ja aklimatiseeruda , nemad kannavad üles enamiku varustusest ja toidust .
Paljudel juhtudel , vaatamata kulutatud rahale ja ajale , jääb tipus käimata .
Mõnikord võtab õnnetu juhus ja halb ettevalmistus ka elu .
800st Cho Oyule tõusjast on jätnud oma eluküünla sinna 23.
Et seda ei juhtuks , peavad mägironijad olema ikka hea füüsilise ettevalmistusega inimesed , kel on vaja aklimatiseerumise eesmärgil käia vähemalt kahe aasta tagant kõrgmägedes , et organism ei unustaks ära toimetuleku hapnikuvaeses keskkonnas ja madala rõhu all , ning et nad ka äärmuslikes tingimustes suudaksid elada , ja kui vaja , siis ka kaljuseinal nööri abil liikuda .
Kuid ei seitsme- ega kaheksatuhandeliste otsa ronita vahetpidamata mööda järsku mäenõlva , vaid valitakse teekond , mida mööda saab minna ka vähemate oskuste ja väiksema riskiga .
Himaalajal oma tundi ootamas
Eesti I Himaalaja ekspeditsioon sai teoks eelmise aasta septembris-oktoobris .
Millise marsruudi te valisite ?
Loomulikult on Himaalaja puhul võimalik valida mitmete tippude ja neile jõudmise marsruutide vahel , millest mõned on lihtsamad , teised keerukamad .
Et meie põhieesmärk oli käia ära ülalpool kaheksat tuhandet , mida meil Eestis peeti praktiliselt võimatuks , valisime Cho Oyu , ja mineku sinna Tiibeti-poolsest küljest .
Ühelegi nii kõrgele mäele pole lihtne tõusta , siiski pidasime siiski seda mäge ja marsruuti teistega võrreldes kõige vähem riskantseks .
Ikkagi esimene kord 8000list mäge võtta .
Ettevalmistused algasid aasta varem .
Tuli koostada ajagraafik , reisiplaan ja eelarve , läbida tõhus arstlik kontroll ja järjekindlalt treenida , otsida sponsoreid , vaagida omi majanduslikke võimalusi .
Kõik on ju küllaltki kallis .
Ja seetõttu jäi nii mõnigi hea füüsilise ettevalmistuse ja tervisega potentsiaalne tulija grupist eemale .
Väljasõidukuupäevaks valiti 20. august , Eesti Vabariigi taasiseseisvumise aastapäev .
Kui see lõpuks käes oli , istusime Tallinnas lennukile ning lendasime üle Kopenhaageni ja Delhi Nepaali , et pärast kahenädalast aklimatiseerumistsüklit Everesti jalamil , sõita maad mööda Nepaali-Tiibeti piirini .
Seal ootasid meid tellitud dziibid ja veoauto varustuse vedamiseks .
Nendega sõitsime Tiibeti kiltmaad mööda 5000 meetri kõrgusele , et ületada Himaalaja peaahelik ( ! ) .
Esialgu kulges reis piki teed , hiljem mööda juhuslikke autojälgi kohani , kust autoga enam edasi ei pääse .
Kuni selle paigani kohtab ka püsielanikke .
Sealt , mägironijaid teenindavast nn. Hiina baaslaagrist ( 4750 m ) , algas teekond jakikaravaniga .
Jakiajajateks ongi kohalikud tiibetlased .
Nemad ladusid meie kraami karvaste , härgi meenutavate sarviliste selga , kes nelja päeva jooksul , mil nad edasi-tagasi teel olid , ei söönud ühtegi kõrt ( rohtu pole seal üldse ) , ei joonud tilkagi vett , ja magasid lumehanges .
Kahe päevaga jõudsime nende loomade saatel ja toel , ise mõistagi jalgsi , 5700 meetri kõrgusele , Cho Oyu alla - baaslaagrisse .
See paik asub niisiis pisut kõrgemal kui Elbruse tipp , mille otsas käimine on juba ise kõva näitaja .
Mõistagi on lumepiir seal palju kõrgemal kui Kaukasuses ning baaslaagris olevad teiste riikide esindajad , neid oli kusagil 80 ümber , võtsid isegi päikest , sest päeva ajal oli seal päikese käes oma 20 kraadi sooja .
Öötundidel langes temperatuur paraku 30 - 40 kraadi võrra .
Mida jakid kandsid ?
Eks ikka meie kasinat varustust .
Kui teiste samalaadsete ekspeditsioonide varustus on kusagil poolteist kuni 10 tonni , siis meil oli seda vaid poole tonni jagu .
Kõige hädavajalikum - kahekohalised telgid , magamiskotid , riided , jalanõud , toiduained , gaasipriimused , mägironimisriietus , raadiosaatjad ja isklikud tarbed .
Teiste laagris olijate ümber sebisid kokad ja kokapoisid , šerpad ja arstid-õed , nõunikud ja treenerid , meie teenindasime end ise .
Neil olid kaasas kõik , alates gaasigeneraatoritest ja köögitelkidest ning lõpetades klapptoolide ja söögilaudadega .
Meie valmistasime endale söögi ise ja sõime lageda taeva all , saades seetõttu külge venelaste nimegi .
Rikkamad , peamiselt tulnukad mujalt maailmast , olid aklimatiseerumise tarbeks juba kuu aega baaslaagris viibinud ja sealt kõrgemal asuvates vahelaagrites käinud .
Kuid tipule ei olnud veel keegi tõusnud .
Oodati parajat ilma , mida meiegi olime püüdnud tabada .
Kas teil polnud siis vaja uue koha kliimaga harjuda ?
Meie aklimatiseerusime Mount Everesti jalamil , samuti kõrgemal kui 5000 meetrit .
Nimelt enne sõitu Tiibetisse käisime Nepaalis olles ära ka hiiglase jalamil , sest maailma kõrgeim mägi on mägironijale sõna otseses mõttes püha paik , mida tuleb võimaluse korral kas või eemalt vaadata .
Sest mine tea , kas sinna kanti õnnestub enam minna .
Everesti baaslaagrisse panime püsti neli telki ja heiskasime ka Eesti lipu .
Mida selle ilma ajastamise all mõelda ?
Kas parajat aega on võimalik ka ennustada ?
Loomulikult .
Teatakse täpselt , millal India ookeanilt mussoonid saabuvad ja millal lõpevad .
Teisi sõnu , millal saabuvad pilved , mis Himaalaja mäeahelikuga põrkudes , oma sisu lume või vihmana alla puistavad .
Säärane olukord kestvat prognoosi järgi noore kuu loomiseni oktoobris .
Möödunud aastal langes see aeg 5. oktoobrile .
Mussooni lõpukuupäev oli lausa päeva täpsusega kirjas .
Meie seda küll hästi ei uskunud , aga … .
Mussooniperioodid on hommikuti taevas tavaliselt vaid kergelt pilves , kuid pärast lõunat võib hakata sadama ja tõusta väga tugev tuul .
Tipu vallutamine on siis raskendatud , sest hommikupoolse valge ja selge ilmaga seal ära käia ei jõua , oht on jääda saju kätte .
Viimane 700meetrine tõus ja laskumine võib kesta kümmekond tundi , ning vägagi tõenäoselt algab pärast lõunat lumesadu , mis halvab nähtavuse .
Külma on siis 30 - 40 kraadi , mis aga 15 meetrit sekundis puhuva tuule korral on sama hea , kui vaikse ilmaga oleks külma üle 60 kraadi .
Niisugustes tingimustes tippu jõudmiseks tuleks teele minna hommikul nelja paiku , kuigi päike tõuseb alles kell 8.
Meie saabusime baaslaagrisse 15. septembril , ning arvasime , et jõuame septembri lõpul eemärgile : kaalusime , et kui ikka hommikul vara pimedas taskulampidega minema hakata , siis peaks pilvede saabumise ajaks kolme paiku päeval juba alla tagasi jõudma .
Nii arvasime meie , tegelikud olud tegid oma korrektuuri .
Veel 701 meetrit
Kuhu alla te pidite selle poole päevaga siis veel jõudma , et kartma lõite ?
Tipust 700 meetrit allapoole , kolmandasse laagrisse , sealt , kust viimane tõus alguse saab .
Kõrgmägedes ronides pannakse paika laagrite hierarhia .
Nii ka seekord .
6400 meetri kõrgusel asus 1. laager , 7100 meetri kõrgusel teine ja 7500 meetri peal 3. laager .
Sealt jäi siis tipuni veel 701 meetrit .
Iga ekspeditsiooni ülesanne on viia järk-järgult nendele laagriplatsidele oma varustus , telgid , magamiskotid ja toiduained .
Seda sellepärast , et tippu ei vallutata kunagi säärastes kõrgustes ühe hooga , vaid tõustakse tasa ja targu , vahepeal tullakse allapoole taastuma ja baaslaagrisse varusid täiendama .
Nii sõelutakse nende laagriplatside vahel 2 - 3 korda , enne kui avaneb võimalus tippu tõusta .
Nüüdisaja mägironijaile viib varustuse üles šerpa , kelle õlul lasub oma 40kilone kandam , valge mehe seljakotis on samal ajal kümmekonna kilogrammi ümber , kui sedagi .
Meie ekspeditsioon oli seal tol ajal ainuke , kes ei kasutanud šerpade teenuseid .
Meil puudus selleks raha , ja me ei pidanud seda ka vajalikuks , sest kavatsesime ise hakkama saada .
Vahelaagrite rajamisega tulimegi korralikult toime .
Kuna meil oli telke vähe , jagasime oma rühma kahekaupa väiksemateks üksusteks .
Seetõttu magasid ühed mingil ööl ühes , teised teises laagris , mõned ka veel baaslaagris .
Sidet pidasime raadiojaamade vahendusel .
Säärane talitusviis on hädavajalik ja ainuõige , sest öine magamine erinevatel kõrgustel paneb aklimatiseerumise asjad lõplikult paika .
Seepärast on vaja tingimata igas laagris , seega erisugustel kõrgustel , viibida vähemalt kaks ööpäeva .
Ehk räägiksite aklimatiseerumisest lähemalt ?
3000 kuni 5000 meetri kõrgusel on terve inimene töövõimeline , kui ta on alates 2000 meetrist iga 500 või vähemalt 1000 meetri järel viibinud nädala , sel juhul ei teki kõrvalnähte ega kõrgushaigust , millega kaasneb unetus , isutus ja loidus .
Rohkem kui 5000 m kõrgusel võivad tekkida kõrvalnähud , nagu südamepuudulikkus , kopsuturse , aju- ja maksaatakid , ka sel juhul kui aklimatiseerumise tsükkel on läbi tehtud .
Nende vältimiseks tuleb uuesti madalamale tulla , et hiljem uute tingimustega kohaneda - adapteeruda .
Ainult osaliselt on kohanemine võimalik 7000 ja 8000 m vahel .
Üle selle on juba piiritsoon , kus võib vaatamata aklimatiseerumisele elu ikkagi ohtu sattuda .
Kuidas teil rünnak Cho Oyu tipule õnnestus ?
Ega kohe õnnestunudki .
Teist korda 2. laagrisse jõudnud , lootsime järgmisel hommikul vara 3. laagrisse tõusta , et siis päev hiljem tippu rünnata .
See oli 30. septembril .
Aga siis keeras ilma täielikult ära , isegi hommikul sadas ja tuiskas .
Ootasime paar päeva , midagi ei muutunud .
Teiste samas paigas olnud ekspeditsioonide liikmed loobusid ja läksid baaslaagrisse tagasi .
Meie jäime ikka ootele , lootes , et kui lumelaviinid ära tulevad , saame mõnel varasel hommikutunnil vahest ikkagi minema hakata .
Aga võta näpust !
Taipasime , et sellest ei tule antud olukorras midagi välja .
Kuidas sa aga pöörad otsa ringi , kui nii kaugelt tuldud ja kulutatud ning eesmärgini vaid 700meetrit .
Lootusesäde tekkis uuesti , kui järgmise päeva hommikul tulid 10 šerpat ühe lõplikult lahkunud ekspeditsiooni telke maha võtma .
Küsisime nendelt nõu , et kas me tuleme ise tippu tõusmisega toime .
Vastus oli eitav , sest seal olevat sügav lumi , mida me omal jõul ei suuda läbida .
Et ka ilm kübeke paranes , palusime neil tulla meid julgustama .
Kaks meest olidki nõus .
Neil oli aega ja ka hinnas jõudsime kokkuleppele , mis oli küll väga ränk .
Kuid enne läksid nad siiski baaslaagrisse peremehelt luba küsima .
Aumehed , müts maha nende ees !
Järgmisel päeval 2. laagrisse tagasi naastes teatasid nad , et kaup jääb katki .
Peremees ei andnud luba .
Õige ka .
Kui olen sind tellinud , siis teeni mind .
Kust võtan asendaja , kui palgatud šerpaga peaks teiste pärast midagi hullu juhtuma ?
Ja nii jäigi käimata ! ?
Sedakorda küll !
Et ilm püsis endiselt sajune , laskusime baaslaagrisse .
Pidasime sakslastega läbirääkimisi .
Nemad kavatsesid tõusta 11. oktoobril koos šerpadega .
Otsustasime , et nendega ühel ajal liikudes on ikkagi moraalne tugi olemas , kuigi šerpadelt otsest kandja abi ei saanudki loota , nad polnud meie teenistuses .
Ja siis , nii ootamatu kui see ka ei tundu , täpselt ennustatud 5. oktoobril , lõppes mussoon , taevas oli nagu luuaga pilvedest puhtaks pühitud nii öösel kui päeval .
Kuigi samas muutus ilm 10 kraadi külmemaks ja algas talv , võis kohe minema hakata .
Et meil hakkas Nepaali viisa lõppema ning mäe all istumine ja tegevusetus olid meeleolu nullistanud , pidime “ mäe ära tegema ” kindla peale .
Kas koos 11. oktoobril plaanitud saksa ekspeditsiooniga ?
Aga kui sel päeval ka ei ole ilma ?
Et seda ohtu vältida , ja et ülemistes laagrites polnud kõikide jaoks ka telke , läksid kaks meie meest , Tarmo Riga ja Arne Sarapuu , varem teele ja jõudsid tipule 9. oktoobril .
( Šerpade jutt sügavast lumest ja üksi mitte toime tulekust osutus valeks . )
Margus Proosil , Raivo Plumeril ja minul õnnestus Cho Oyu tippu jõuda kaks päeva hiljem .
Kolmel jäi viimane tõus pooleli , sest tervis tõrkus seda kannatust üle elama .
Kaks inimest ei taastunud pärast tõusu 2. laagrisse ( 7100 m ) enam piisavalt ka baaslaagris , et sealt uuesti kõrgemale minna .
Mis tunne oli nii kõrgel seista ?
Polnudki mingit tunnet .
Külm ilm ja tugev pinnatuisk viisid mõtted soovile kiiresti tagasi saada .
Mul oli seljas 8kordne ihukate , sealhulgas kaks sulejopet , mille õmblused olid teibitud , et tuul nõelaaukudest sisse ei puhuks .
Kui aga rohkem tuulevarju ülesannet täitva seljakoti õlgadelt ära viskasin , et sealt Eesti lipp välja võtta , tundus nagu oleksin alasti .
Tuul lõikas igast ihupoorist läbi .
Vaade oli aga ülev .
Ühel pool Himaalaja hiidahelik koos 30 kilomeetri kaugusel valendava Everesti tipuga .
Teiselt poolt mustendas vastu Tiibeti kiltmaa .
Inimtaluvuse piiril
Hapnikumaskid olid teil ikka peas , ega inimene nõnda hõredat õhku ju nii kergesti ei talu ?
Kõik oleneb organismist ja aklimatiseerumisest .
Ronimine , kuigi väga aeglasel sammul - üksteise võidu sinna keegi ei aja - , on ju ränk töö .
Tõsi , osa tippu minejatest kasutab hapnikumaske , välja arvatud šerpad , kes on mägedes sündinud ja sealsete oludega juba geenide toel ammustest aegadest kohanenud ( seljas on neil aga siiski hapnikuballoon , et hädist kultuurinimest vajadusel turgutada .
Meie lootsime oma aastate jooksul omandatud püsiaklimatsioonile ja muidugi kohapealsele kohanemisele .
Hapnikuvarude kaasavedamine on tülikas ja kallis .
Ja ega tippu jõudmisel tekkinudki lisahapniku tarvidust .
Kuigi avariiolukorras oleks see olnud hädavajalik .
Muidugi , kui oled juba 7500 m kõrgusel , on kurnatuse aste üsna suur .
Seal on hapnikku 2,5 korda vähem kui merepinnal , öösel ei puhka korralikult välja ja toiduainetest ei omanda organism piisavalt energiat .
Kestval viibimiselsäärastes oludes ei jätku hapnikku , et toitaineid korralikult omastada .
Niisugusel juhul hakkab organism kasutama oma sisevarusid .
Inimene kõhnub ja hakkab hävitama oma otseseks elutegevuseks vajalikke energiaallikaid .
Sellega peab arvestama .
Rohkem kui 8 km kõrgusel ei tohi seetõttu viibida üle 2 - 3 päeva , olgu inimene nii treenitud kui tahes .
Ütlesite , et kaheksakordne riietus ei pidanud tuult ja oli üsna alasti tunne .
Mida teevad siis veel vaesed varbad , mis tavaliselt kipuvad maa pealgi kõige enam külmetama ?
Varbad külmetavad kogu aeg .
Mõtled vaid , et ehk pole külm jõudnud neid veel ära näpistada .
Tõsi , jalgade kaitseks teeme enne minekut tõsiseid ettevalmistusi .
Saapaid ise küll ei valmista , need näevad välja nagu slaalomisaapad , pealt plastmassist , seest mitmekordse sooja voodriga .
Iga mees valib need paar numbrit suuremad ja kasutab spetsaalseid torbikukujulisi kaitseid , nn. sooje bahhille , mis siis saabastele peale tõmmatakse , et lumi ja külm sisse ei poeks .
Üks soojustukiht hoiab saapa sees temperatuuri umbes 7 kraadi võrra kõrgemana .
Bahhillid õmbleb meil tavaliselt iga mees ise , poest ostetud saapavarjud ei ole nii soojad .
Aga jalg külmetab ikka , mitte niivõrd külma pärast , vaid seetõttu , et veri ei käi korralikult ringi ega jõua varvastesse .
Kui varbad muutuvad valgeks , pole veel kõige hullem , kui aga tumesiniseks , on asi halvem .
Pärast Cho Oyul käimist saan ilmselt lahti kaheksast varbaküünest .
Jõuludeni ajasid varbad veel “ pindu ” välja .
Kuidas suudab inimene niisugust külmetamist nii pika aja jooksul taluda ?
Mägironimine nii kõrgele on teatud mõttes üldse üks suur kannatusterada .
Juba viiest kilomeetrist kõrgemal on pidevalt ebamugav .
Aga meile on see üks eneseteostuse moodus , nagu ühele maratonidistantsi läbimine , teisele jalgratta mitmepäevasõit või kolmandale klaverimäng 10 tundi päevas .
See on ju kannatus , kui magad lumele pandud telgis , kus lakke kondenseerunud hingeõhus leiduv külmunud veeaur sulades sulle kaela tilgub , kui lamad tegevusetult kitsaste presentseinte vahel , pimedas ja külmas , kui oled paar-kolm nädalat pesemata …
Aga seda ei tohigi teha , sest rasva ei tohi nahalt eemaldada .
Siis nahk lõheneb , nägu tursub , huuled pragunevad ja näpuotsad on nii hellad , et ei saa enam nööpegi kinni .
Kõige parem on igal õhtul enne magamist määrida rasvase kreemiga oma higistanud nägu ja musti käsi .
Ka hambapesu on väga tülikas .
Kohalikud tiibetlased , kes käivad sõna otsese mõttes kaltsudes ja kütavad parematel päevadel oma telki vaid jakisõnnikuga , ei pese peaaegu kunagi .
Elamine 4500 meetri kõrgusel , eeskätt sealsed klimaatilised tingimused , ei võimalda seda .
Kord aastas mingi rituaali pärast nad seda kusagil mägijões siiski teevad .
Kui jutt juba tiibetlastele läks , siis tundub , et neil pole küll mingit pistmist Tiibeti kõrgkultuuriga .
Tõsi , kultuurikandjad , mungad ja laamad , võrsuvad tänapäevalgi nende hulgast .
Selleks valitakse spetsiaalse otsingusüsteemi järgi laste seast välja andekamad jõmpsikad , kes saadetakse kloostritesse õppima .
Kellele niisugune au osaks langeb , see ongi õnneseen ja teiste poolt väga lugupeetud .
Mis sunnib inimest teadlikult , kuigi ajutiselt , mööda kannatusterada käima ?
Inimene harjub kõigega ja aastatega on kujunenud sellest elamisviis .
Tavaliselt tutvume pärast mäeotsast alla tulemist ka kohapealsete vaatamisväärsuste ja elu-oluga .
Näiteks paar aastat tagasi , kui Ameerika kontinendi kõrgeimal , ligi seitsmekilomeetrisel Aconcagua tipul käisime , saime näha Argentiinat ja Brasiiliat ennast .
Vaevalt et ma muidu sinna oleksin sattunud .
Nii et sedalaadi eneseteostus ja teatud määral ka edukuse taotlus annab võimaluse reisida , maailma näha ja ennast harida .
Seekord avanesid võimalus ringi vaadata Nepaalis , Tiibetis ja Indias , kustkaudu läksime ja tulime .
Tuule jahutav mõju Tuule tugevus Välistemperatuur
Kõrgus Aklimatiseerumise ja adaptatsiooni tsoonid erisugustel kõrgutel meetrites mäestikes
David Vseviov on sündinud 1949. aastal Tallinnas .
Ta on lõpetanud Tallinna 6.
Keskkooli ja õppinud aastail 1966 - 1971 Tartu ülikoolis ajalugu .
Aastad 1971 - 1973 möödusid sõjaväes , 1973 - 1976 aspirantuuris .
Pärast aspirantuuri lõpetamist töötas David Vseviov mitmetel ametikohtadel Eesti TA Ajaloo Instituudis .
Hetkel on ta Eesti Kunstiakadeemia õppejõud ja humanitaarainete keskuse juhataja .
Laiemale avalikkusele on ta tuntuks saanud oma ajalooteemaliste raadiosaadetega .
Kuidas sai Teist teadlane ja miks valisite just ajaloo ?
Ajaloo valisin uudishimust , kuid ka soovist mõista protsesse , mis toimuvad ühiskonnas .
On vist nii , et me kõik tahaksime teada tulevikku , oma saatust .
Vahe on vaid selles , kust või kellelt me seda teadmist otsime .
Mina olen selleks oraakliks valinud mineviku .
Kui ma üldse teadlane olen , siis minu valdkonnaks on pigem vahendaja-õpetaja roll .
Kui Teist ei oleks saanud ajaloolast , siis millise tööga leiba oleksite teeninud ?
Ma ei oska sellele küsimusele vastata .
Kuigi võiks ju väita , et ma teenin leiba ajalooga , ning , õnneliku juhusena , langevad minu huvid ja töö kokku .
Tegelikult ei ole see pilt nii roosiline nagu esmapilgul tundub .
Enamuse ajast ja ka jõust võtavad sageli lõpmatud leongud .
Kuidas hindate eesti ajalooteaduse hetkeseisu ?
Eesti ajalooteaduse hetkeseis on objektiivselt väga hea .
See tähendab seda , et ajalugu on praktiliselt pääsenud oma kõige hullema vaenlase - ideoloogia käest .
On ju arusaadav , et kui ideoloogial on ajalugu vaja , siis ta maksab , ja tellib muusika .
Teine küsimus on see , milleks seda ajaloovabadust kasutada , ja kas üldse on kasutajaid või millised on nende võimed .
Ja siin on pilt tunduvalt kurvem .
Umbes kümme aastat tagasi avanesid ajaloolastele nii mahukad uued varakambrid , eriti lähimineviku osas , et peaaegu kogu energia on läinud nende rikkuste esmakirjeldamisele .
Nüüd hakkab see aeg ilmselt täis saama ja rõhk on nihkumas “ paljastamiselt ” uurimisele .
Te olete Eesti Raadio vahendusel nüüd juba mitu aastat tutvustanud meie raadiokuulajaile Vana-Rooma ja Venemaa ajalugu .
Kuidas saada asjatundjaks nii erinevates teemavaldkondades ?
( Seda enam , et ajalugu on selline imelik ala , mille puhul on ju lausa võimatu ise kõike arhiivides järele uurida ! ? )
Ma ei ole mingi asjatundja .
Kaugel sellest .
Vähemalt mitte selles variandis , et kõike ise arhiivides järele uuriksin .
Mis puudutab Roomat ja Venemaad , siis minu huvidest lähtudes piisab täielikult sadadest tuhandetest avaldatud lehekülgedest .
Mind ei huvita ajaloos mitte niivõrd Rooma ja Venemaa kui sellised , vaid hoopis muu - näiteks see , mida inimene on teinud võimuga , või kuidas toimib hirm .
Vastust neile küsimustele üritan ma leida nii Roomast , Venemaalt kui ka mujalt .
Loomulikult on huvitav kontrollida-võrrelda oma tulemusi-järeldusi väikeses Eesti laboratooriumis ning siis tuleb vahel minna ka arhiivi .
Aga kui Te ikkagi saaksite töötada näiteks terve aasta mis tahes maailma paigas , millise probleemi kallale asuksite ?
Fantaseerimisel on mitu astet .
Kui see poleks üldsegi seotud minu reaalse isikuga , siis tahaksin ma ajas liikuda - nagu liftiga .
Ning lihtsalt vaadata ja kogeda .
Kui aga fantaseerida natuke reaalsemalt , siis võiks osata hiina keelt ning jälgida , kuidas väljenduvad seaduspärasused Läänes ja Idas .
Ja veelgi realistlikumalt , n.-ö. ühe jalaga maa peal olles - võiks selle aasta veeta Venemaa kinnistes arhiivides .
Ikka selle sama huvi rahuldamiseks .
Kuidas suhtute ajaloolistesse romaanidesse ?
On Teil oma lemmik ?
Hästi .
Nagu ka ajaloolistesse filmidesse , kui nad on korralikult tehtud .
Korralikkuse all ei mõtle ma mitte detailide täpsust , mille puudumises ajaloolased vahel filmitegijaid kritiseerivad , vaid üldisema õhustiku tabamist .
Fantaseerime pisut .
Kui Teil oleks võimalik vestelda ükskõik kellega ükskõik millisest ajast , kelle valiksite vestluskaaslaseks ?
See nimekiri tuleks vist liiga pikk .
Eriti siis , kui oleks võimalik rääkida mitte oma rolli “ etendava ” suurkujuga , vaid hingest-hinge .
Millist teadusavastust läbi aegade peate kõige tähtsamaks ?
Kõige ohtlikumaks ?
Ma ei tea , mis on kõige tähtsam .
Võib-olla peitub see kusagil miljonite aastate taga , mingil murrangulisel piiril inimese teadvuses ?
Kogu inimkonna ajalugu võib vaadelda kui tapariistade täiustamise võidukäiku .
Teadussaavutused selles valdkonnas võimaldaksid teoreetiliselt ajaloo hoopiski lõpetada .
Ilmselt võivad samasuguse lõpuni viia ka katsed kloonida inimest .
Milline oleks Teie vapideviis ?
Ma ei tea , aga mulle ei meeldi kurjus ja vägivald .
Tõnu Tõnso
Ühel talveõhtul helises ootamatult Tarmukate pere uksekell .
Ukse taga seisis ema vend Mihkel Naaskel , kes oli jäänud viimasest bussist maha ning palus öömaja .
Külakostiks toodud pähklikoti andis onu lastele , kelle käes hakkas koti sisu kiiresti tühjenema .
Kui laste pähkliisu oli otsa saanud , siis nad palusid , et onu Mihkel , kes on ennegi toredaid peamurdmisülesandeid andnud , pakuks seekord välja mõne uue mängu .
Seepeale laskis onu Mihkel lastel järelejäänud pähklid kotist välja kallata ning kahte ühesugusesse hunnikusse sorteerida .
Et kotti oli jäänud ainult 14 pähklit , siis kummassegi hunnikusse sai neid 7.
Mängu reeglid olid järgmised :
Kumbki mängija hakkab kordamööda neist hunnikutest pähkleid võtma , kusjuures iga kord peab ta võtma kas ühe pähkli parempoolsest hunnikust , ühe pähkli vasakpoolsest hunnikust või ühe pähkli mõlemast hunnikust .
Ka võib ta pähklite võtmise asemel tõsta ühe pähkli esimesest hunnikust teise või hoopis teisest hunnikust esimesse .
Võidumees on see , kes võtab viimase pähkli .
Triinu ja Taavi proovisid koos mängida onu vastu .
Onu võitis .
Proovisid veel - ikka onu võitis , mängisid kolmandat korda - onu võitis .
Ja nii nad proovisid pea kümmekond korda .
Onu ei kaotanud kordagi .
“ Onu , miks Sa võidad alati ? ” küsis Taavi .
“ Ma ei pruugi sugugi alati võita .
Kindlasti võidan ma aga ainult siis , kui ma teen esimese käigu . ”
“ Aga kuidas siis nii , kas ei ole ükskõik , kumb alustab ?
küsis Taavi .
“ Ei ole !
Kui mõlemas hunnikus on 7 pähklit , siis see mängija , kes alustab , võib juhul , kui ta ei tee vigu , alati võita . ”
“ Nii et see , kes võidab , sõltub pähklite arvust kummaski hunnikus ? ” küsis Triinu .
“ Sõltub küll , ” vastas onu .
“ Kui alguses oleks mõlemas hunnikus olnud näiteks ainult kaks pähklit , siis oleks õige mängu puhul võidumeheks see mängija , kes käib teisena , s.t. see , kes ei pea tegema esimest käiku . ”
Mõeldud - tehtud .
Triinu ja Taavi proovisidki omavahel lihtsamat “ kahe kuhja mängu ” , jättes mõlemasse kuhja ainult kaks pähklit .
Paari-kolme mängu järel oli selge - tõesti , alustaja kaotab .
Et see , kuidas saaks onu Mihklit võita siis , kui mõlemas hunnikus on rohkem pähkleid , jäigi laste jaoks arusaamatuks .
Siis pakkus onu Mihkel välja teise mängu .
“ Otsige välja malelaud .
Selle malelaua nurgas olevale mustale väljale asetame etturi .
Seda etturit hakkavad kaks mängijat kordamööda liigutama , kusjuures etturit võib igalt väljalt liigutada kas ühe sammu võrra edasi või kõrvale - tagasi liigutada ei tohi .
Etturi lubatud liikumissuundi näed ka kõrvaloleval joonisel .
Võitjaks osutub see , kes jõuab etturiga malelaua vastastippu . ”
Pärast seda , kui Triinu ja Taavi olid mõned mängud mänginud , hakkas Triinu Taavit võitma .
Seejärel proovis ta mängida ka onu Mihkliga .
Kui Triinu alustas , siis onu kaotas , kui Mihkel alustas , siis kaotas Triinu .
“ Paistab , et Sa oled uue mängu võitmise “ nipi ” selgeks saanud ? ” küsis onu Mihkel .
“ Jah olen .
Ja paistab , et see mäng on väga sarnane meie eelmistele mängudele kahe kuhja pähklitega , ” vastas Triinu .
Esimene ülesanne .
Miks Triinu võis väita , et malelaua mäng ja kahe kuhja mäng on sarnased ?
Teine ülesanne .
Näita , et malelaual mängitud mängu võib õigeid käike tehes alati võita see mängija , kes teeb esimese käigu .
Kolmas ülesanne .
Olgu mõlemas kuhjas 7 pähklit .
Näita , et alustaja võidab pähklite äravõtmise mängu .
Ain Kallis
29. oktoobril jälgisid miljonid televaatajad kogu maakeral , eriti muidugi Ameerika Ühendriikides põnevusega hetke , mil lennutati orbiidile järjekordne süstik nimega Discovery .
Great John , nagu esimest Maa orbiidil käinud USA astronauti John H. Glenni kutsutakse , ei suutnud jääda “ rahvuslikuks monumendiks ” , nagu seda oli soovinud president John Kennedy , vaid 36 aastat pärast oma ajaloolist lendu , 77-aastaselt oli ta jälle valmis ilmaruumi lendama .
Keskmine eesti mees pääseb juba 10 aastat varem taevariiki , kulutamata üldse , nagu öeldakse , maksumaksja raha .
Kui Glenni esimene lend kestis napp 5 tundi , siis nüüd oli plaanis tiirelda Maa kohal ligi 9 ööpäeva .
Endiselt põnev seiklus
Pärast lendu pihtis John Glenn , et esimesel korral oli ta palju suurema pinge all - kõik oli uudne .
Muidugi on iga kosmoselend seotud riskiga .
Ainuüksi ilm võib plaanitud ettevõtmise edasi lükata .
Seekord jäi kardetud äike siiski Canaverali neemest kaugele .
Asjaosalised mäletavad hästi , kuidas 1987. aasta märtsis samalt kosmodroomilt tõusis õhku Atlas-Centaur , mis pidas välgulööki stardikäskluseks .
160 miljonit dollarit väärt rakett koos satelliidiga pandi õhus plahvatama .
Kolm kuud hiljem tabas välk raketti , mis oli valmis äikeseuuringuiks ( ! ) ülaatmosfääris , see lendas 100 meetrit ja kukkus õnneks ookeani .
Kolmkümmend aastat tagasi toimunud Glenni esmalennul oli ka eriline poliitiline tagapõhi .
John Kennedy kartis väga oma nimekaimu stardi ebaõnnestumist , meenutab tema erasekretär J. Lincoln - see oleks võinud muuta relvastuse võidujooksus jõudude vahekorda aastakümneiks .
Veri ajab rähni puu otsa ning kosmo- ja astronaudid taevasse .
Sama teevad soliidsed komandeeringurahad .
Või võimalus kasutada kosmilist stardiplatvormi edasiseks karjääriks .
Venelane Vitali Sevastjanov on nüüd tulihingeline kommunist Venemaa Riigiduumas .
Tõravere rahvaga ühiseid uurimusi teinud Georgi Gret_ko sai aga suureks rahuvõitlejaks .
Tema raskused orbiidile saamiseks olid veidi erilised : nimelt oli kosmoselennuks valmistumisel tal käsil ka abielulahutus , mis tekitas vastavais kompetentseis organeis tõsiseid kahtlusi ( “ Kui inimene reedab perekonna , võib ta ka kodumaa reeta ! ” öeldi Gret_kole partei koosolekul .
Nagu saaks keegi orbiidilt jalga lasta “ oma kalli moori eest ” !
) .
Nõukogude kosmonaudil pidi peale raudse tervise olema veel ka “ moraalselt kindel , poliitiliselt arenenud ning ideoloogiliselt küps ” iseloom .
Kui J. Glenn valiti senaatoriks Ohio osariigist , siis esimene mees , kelle Kennedy saatis Kuu peale , Neil Armstrong , elab mitte kaugel Glennist eraklikku elu , vältides igati avalikkuse tähelepanu .
Raske kaalutus
Mõnele on raske kaaluga olek , teistele kaaluta .
Kosmonaut nr 2 - German Titov ja paljud teisedki ei harjunudki kaaluta olekuga ja piinlesid kogu lennu .
Esimesi kosmoserännakuid tegi kindlasti raskeks asja uudsus , lisaks tilluke ängistav kabiin .
John Glenn vaatas NL teadusnäitusel 1988. aastal Cincinnatis Mir'i maketti ning arvas , et see paistab ka maketina suurem kui tema “ kapsel ” .
Akadeemik Juhan Ross on näinud haruldast fotot Juri Gagarinist , mis on tehtud kohe pärast tema maandumist Volga-äärsele kolhoosipõllule .
Pildistaja oli astronoom Juri Skljarov , hilisem Saraatovi ülikooli professor , tollal kohaliku kolhoosi esimees ( läks omal ajal partei kutsel maale nagu nüüd meie T. H. Ilves ) .
Kosmosekangelane oli kössitanud peaaegu kontaktivõimetuna kontori nurgas , oodates päästemeeskonda .
Kõik filmid konfiskeeriti julgeoleku poolt , ainult Skljarovil õnnestus oma fotoaparaat sahtlisse peita .
Avaldatud pole seda pilti vist senini .
Nüüd on hakatud avaldama ka “ piinlikke ” üksikasju kosmoselendudest .
Esimene ameeriklane , kes lennutati kosmosesse ( küll mitte orbiidile ) - Alan Shepard - pidi oma 15minutilist reisi ootama raketi otsas palju tunde ( ikka juhtus midagi ) .
Kapslist väljuda ei lubatud ja nii tuli tal “ häda number 1 ” õiendada stardi asendis s.o. selili lamades otse skafandrisse .
Milline pampersite reklaamimise võimalus lasti käest !
Kurjad või kadedad keeled pajatavad , et Glenn saadeti maksumaksjate raha eest orbiidile just pissiproove andma .
Imestati , milleks küll oli vaja kosmosekangelasel , Teise maailmasõja ning Korea sõja sangaril , USA senaatoril ja üheksa ülikooli audoktoril manguda kaks aastat , et saata jälle end vanuigi taevasse katsejäneseks vintsutada .
Üks eesmärk oli muidugi tõmmata rahva tähelepanu NASA projektidele .
Päris lõbureisiks on kosmoseveterani lendu siiski raske pidada : ta võttis osa viiest eksperimendist ( kaaluta oleku ja kosmosestressi mõju eaka inimese organismile , südame funktsioonide , vere koostise ja luude tugevuse muutuste uurimine lennu ajal ja pärast seda ) .
Üks projektidest nägi ette Glenni pooletunnise loengu õpilastele , et “ äratada neis huvi teaduse , tehnika ja matemaatika vastu ” .
Selle taevase õppetunni jooksul vastas Glenn koduosariigi omanimelise kooli õpilaste küsimustele .
Lapsi huvitas , kui kiiresti lendab süstik ( G : Viis miili sekundis ) , kas senaator tundis end kosmoses nooremana ( G : Tunnen end alati noorena ! ) , kas kaaluta olekus on süüa raske ( G : Ei tohi vaid toitu suust välja lasta , kaerapudru tükk pääses valla ja kleepus prillide külge ) , kas haavad kosmoses paranevad kiiremini ( G : Immuunsussüsteem on nõrgenenud .
Miks , seda uurisime ka sel lennul ) .
Üks küsimus puudutas “ riigisaladusi ” .
“ Esimene lend oli salastatud - ütlesite Annie'le , et lähete poodi , tulete varsti , kuidas oli nüüd ?
” Nüüd teadis muidugi kogu pere ammuilma pereisa reisisoovist .
Veel tuli tal magada korralikult - teadlasi huvitab nimelt , millised on vanainimeste unenäod , õigemini küll unehäired kaaluta olekus .
See olevat juba kergem ülesanne - poliitikud peavad oskama tukkuda igas olukorras , nagu ütles üks minu kolleeg .
Reisi kokkuvõte kõlaks umbes nagu koolilaste kirjandi lõpp : Väsinutena , kuid õnnelikena jõuti Maale , pärast 5,8 miljoni kilomeetrilist reisi .
Edukalt sooritati 83 teaduslikku eksperimenti , orbiidile lasti kaks satelliiti .
AGO VILO ( 1933 ) geotehnikainsener , Eesti Geotehnika Seltsi auliige .
Kas just täpselt nii reageerib enamus inimesi , kes juhtumisi Helsingi ja Tallinna vahele tunneli ehitamise kavadest kuulnud , on raske ütelda , aga emotsioone , pilkamist või siis ka lihtsalt väljanaermise soovi võib küllaltki sageli kohata .
Ometi on meilgi tsivilisatsiooni lähiajaloost nii mõndagi meelde tuletada - millist lärmi löödi raudteede ehitamise algul , kuidas tõrjuti nende tulekul nii gaasi- kui elektrivalgust ning ega autosidki kohe algul hurraaga vastu võetud .
Miks siis taas “ kiirreageerijaiks ” pürgida , asjast vähimatki ettekujutust omamata ?
Siinkirjutaja puutus tolle emotsioonirikka tunneliprobleemiga algselt kokku viis aastat tagasi , seda soome kolleegide-geotehnikute tõstatatud idee tasemel .
Suguvennad otsisid erialaseid andmeid Soome lahe lõunakalda ja sellega külgnevate merealade paleosoikumi ning kvaternaari setete ehituslike omaduste kohta .
Nende poolt töösse kaasatuna pidin varsti nentima , et kogu projektil on kaks täiesti erinevat tahku .
Esiteks geotehniline , vahetult tunneliehitusega seotud .
Ning teiseks otsapidi suurde poliitikasse , Euroliitu , eriti aga tema 21. sajandi transpordipoliitikasse ulatuv ning mitme riigi , mitte ainult Eesti ja Soome huve puudutav .
Projekti praeguses staadiumis on mainitust viimane märksa olulisem kui esimene .
Kogemused aitavad
Kõigepealt siiski asja tehnilisest küljest .
Tavakodanikule võib see isegi imelikuna tunduda , aga tegelikult on tunneliehituse kogemusi juba Eestistki küllalt palju võtta , seda nii Tallinna kui Tartu süvakanalisatsioonist kui ka kaevandusaladelt ja mõnedest eriehitistestki , millest avalikkus suurt midagi ei tea .
Huvitava kõrvalepõikena olgu mainitud , et 1960. aastail kaalutlesid nõukogude sõjaväevõimud Tallinna külje all , Viimsisse , strateegilistel kaalutlustel rajatavat allmaakütusehoidlat teha … aatomplahvatusega !
Kas asi takerdus meie poolt kambriumi sinisavi geotehnilise uurimisega saadud tulemuste mittesobivusse või lihtsalt tervesse mõistusesse , seda ei oska praegu enam ütelda , igatahes suur hoidla ehitati teistsugusel viisil .
Kambriumi setetes asuvate allmaarajatistega on rikkalikult kogemusi saanud Peterburi metrooehitajad - nii sealsetes teaduskeskustes kui ehitusorganisatsioonides .
Ja neid annab ka siinsetes geoloogilistes tingimustes ära kasutada .
Mis aga puudutab klassikalist kaljuehitust kõvades kivimeis , siis selle kohta on kogemusi väga palju nii soomlastel endil kui eriti norralastel , kes juba üle poole tuhande kilomeetri teetunneleid valmis on ehitanud ( turistid nurisevat üha enam : me tahame Norrat mitte seest- , vaid väljastpoolt näha ! ) ja keda Helsingi-Tallinna tunneli projekti juures on kasutatud ekspertidena .
Soomlased on juba ehitanud maailma pikima kaljutunneli ( 120 km ) , mis Päijänne vee Helsingisse toob .
Merealune tunnel ühendab aga mõnda aega ka Suomenlinna kindlust / saart Helsingiga .
Soome poolt vaadatuna kavandatakse tunneli ehitamist alustada kas lausa Helsingi kesklinnast , sadama lähedalt , või siis hoopis Kirkonummi-Porkkala kandist .
Uute töövõimaluste tekkimise , siit aga ka valla tulude suurenemise tõttu on Kirkonummi rahvas väljendanud projekti vastu tõsist huvi .
Selline lähenemisviis erineb oluliselt nii mõnegi Eesti valla võimude , samuti ka rahva reageerimisest suurematele projektidele - ükskõik kuhu , ainult mitte meile !
Kirkonummi variandi korral tuleb tunnel küll lühem , kuid kaugus Helsingi ja Tallinna peajaamade vahel suureneb .
Reisiliikluses on see oluline vaid kahe linna jaoks , kaugemale suunatud reisi- ja kaubaliikluse puhul on vahe siiski tühine .
Kaalutakse tunneli ehitamist ka Soome lahe lõunakaldalt .
Kõige loogilisemana tundub tunneliava tuua Viimsi poolsaarele ja sealt edasi tulla Maardu-Muuga kaudu kas Tallinna kesklinna või minna hoopis Ülemistest ida poolt “ Euroopa peale ” .
On pakutud tunneli lõpetamist juba Naissaarel ning edasi silda Paljassaarde või Koplisse .
Sellel lahendusel on aga kaks olulist puudust : Naissaare pinnaseolud on suhteliselt viletsad ( looduskaitsjate nördimusest praegu ei räägiks ) ning ( euro ) transpordivoog läbi Tallinna kesklinna oleks sama soovimatu kui Helsingi keskelgi .
Tunneliga poliitikasse
Nüüd olemegi jõudnud kavandatud rajatise kõige tähtsamate probleemide juurde , projekti haakuvuseni üldse Euroliidu transpordipoliitikaga ning kõigi Euroopa Liidu kirdenurga praeguste ja tulevaste liikmesriikide huvidega .
Kahe metropoli vahelist tunnelit ei ole vaja ainult nende omavaheliseks reisiliikluseks , ehkki see ületab praegu ligi nelikümmend protsenti need prognoosarvud , millest lähtuti neli aastat tagasi .
Elatustase , eriti aga hindade paratamatu ühtlustumine hakkab kindlasti maha lõikama Kadaka turu turismi , mille osatähtsus on praegu ebanormaalselt kõrge .
Pealegi on laevaliiklusel ja mereturismil oma atraktiivsus , mis ka tulevikus kusagile ei kao .
Samal ajal ilmast sõltumatu töökindel võimalus vähem kui tunniga naabri juurde pääseda , teatris-kontserdil käimiseks või õhtu veetmiseks mõnes hõimurahva huvitavas paigas .
Samuti võimalus ühel pool lahte elada ja teisel tööl käia loovad praegusest olukorrast niivõrd erineva seisundi , et tema kõiki külgi arvestada on vähemalt hetkel veel täiesti võimatu .
21. sajand raudtee päralt !
Euroopa Liidus kavandatakse 21. sajandil raudteede eelisarendamist ( suurtest infrastruktuuri projektidest tegeleb nendega üle kahe kolmandiku ) .
Praegu kolme tuhande kilomeetrini lähenev kiirraudteevõrk tahetakse suurendada ligi 13 000 peale , rongide kiirusega kuni 300 km/h .
Peale selle rekonstrueeritakse ligi15 000 km vanu raudteid , kus hakatakse sõitma kuni 200 kilometrise tunnikiirusega .
2010. aastani läheb see kõik maksma ligi 300 miljardit dollarit .
Ent ühelgi aastal ei ületa kulutused seejuures 0,4% liikmesmaade sisemajanduse koguproduktist .
Eri riikides on kulutuste osatähtsus muidugi erinev , aga projektid on ju ühised ning sellele vastavalt tuleb suur osa rahastki ühiskassast .
Eriti oluline on see uute liikmesriikide jaoks Kesk-Euroopas , kelle majanduslikud võimalused suhteliselt tagasihoidlikud .
Neist poolakad on praegu toomas kiirraudteed Berliinist , õieti Oderi-äärsest Frankfurdist oma idapiirile , Brestini .
Tshehhid rajavad aga “ koridori ” Loode-Tshehhiast Lõuna-Moraaviasse ( sealt edasi kas Austriasse või Slovakkiasse-Ungarisse väljumisega lõppkokkuvõttes Balkanile ) .
Lugeja võib muidugi küsida , milleks see kõik nii tohutu maanteevõrgu ja üha areneva lennuliikluse kõrval .
Viimase jaoks hakkab aga Euroopa taevas paratamatult kitsaks jääma , pealegi pole õhutransport sugugi sadade miljonite liiklusvahend .
Mis aga autodesse puutub , siis juba praegu tuleb Lääne-Euroopas ligi kaks kolmandikku reostusest transpordist , seejuures 90% sellest just nimelt autodest .
Mõningail hinnanguil on nende kahjustuste hind juba praegu ligi 5% Euroopa koguproduktist ja asi läheb järjest hullemaks - kahju on ühes aastas suurem kui eespoolmainitud ulatuslik raudteede ehitamise ja rekonstrueerimise maksumus 15 aasta jooksul .
Pealegi on 2010. aastaks prognoositud veoautoliikluse peaaegu kahekordistumist .
Mis seal salata - Soomegi avalikkus , poliitilised ringkonnad kaasa arvatud , võttis kaua aega kõnealust Helsingi-Tallinna tunnelit samuti pigem naljanumbri kui tõsist arutelu vajava projektina .
Nüüd on aga olud tugevalt muutumas - Öresundi kompleksi valmimine , sild ja tunnel Rootsi ning Taani vahel , annab varsti võimaluse Stockholmist alla 10 tunniga Pariisi sõita .
Aga Helsingist ?
Küsimus pole sugugi mitte ainult reisiliikluses - ka Rootsi majandusringkondadele avanevad siis hoopis teistsugused võimalused kui praegu .
Pole siis ime , et järjest rohkem mõtlemisainet on lisandumas soomlastelgi .
Pealegi poleks ühendus läbi tunneli ja Baltimaade Kesk- ja Lääne-Euroopaga sugugi ainult mingi pooljuht , sest enamus maid teeb tõsiseid pingutusi enda muutmiseks turistidele mitte ainult atratiivseks , vaid ka senisest kättesaadavamaks .
Järjest rohkem huvi välismaalaste vastu näitavad seejuures üles ka üldiselt küllalt pelglikud soomlased ise .
Kus lõpeb Euroopa ?
Nii olemegi tasapisi jõudnud Helsingi-Tallinna tunneli kõige olulisema probleemi juurde : mis hakkab lähitulevikus toimuma Tallinnast lõuna pool ? !
Kahjuks on meie transpordikavandajad seniajani põhiliselt vaid Vene transiidi kütkeis ( mis väga kergelt lausa lõksuks võib muutuda ! ) ega mõtle nähtavasti kuigi palju sellele , kuidas meid
21. sajandi väljakutseile vastaval ja sobival viisil Euroopaga ühendada .
Autotranspordi igikestvusele lootmine võib kergesti veel üheks lõksuks saada .
Näiteks koguni praeguste mitte eriti suurte kaubavoogude juures ollakse tõsiselt hädas nõutaval hulgal veolubade saamisega läbi Poola , mille lühike maismaapiir Leeduga on meie ainus euroaken .
Samal ajal on isegi praegused veel suhteliselt tagasihoidlikud lõunasuunalised raudteeveovõimalused praktiliselt kasutamata .
Peaaegu kõik Euroopa riigid tõstavad aga pidevalt teede- ja reostusmakse .
Kui kaua ikka vastuvoolu ujuda ( senises kinni olla ) ?
Olgu tähendatud , et poolakad on võtnud käsile euroraudtee toomise Kaunaseni .
Kas seal Euroopa lõpebki ?
Tegelikult on suhteliselt tagasihoidlike kulutustega võimalik juba praegu euroraudtee Tallinnani tuua - trassil Kaunas-Jonava-Riia-Saulkrasti-Mõisaküla-Pärnu-Tallinn .
Kuni Riiani on sellel pea kogu ulatuses kaks rööpapaari ja samal ajal koormus suhteliselt tagasihoidlik , mis võimaldaks ühe neist eurolaiusele ringi seada .
Pole vaja kohe algul uneleda mitmesajakilomeetrilisest tunnikiirusest .
Piisab sellestki , kui jõuda ühe ööga Tallinnast tõelisele moodsale euroraudteele Varssavis , sealt edasi aga veel 4 - 5 tunniga Berliini ning paar tundi hiljem Brüsselisse , Pariisi või koguni Londonisse .
See pole sugugi mingi kauge tuleviku unelm - juba mõne aastaga võiks ta saada igapäevareaalsuseks .
Või tahame küll Euroliitu sobituda , kuid euroühendust sealjuures ei vaja ?
Igatahes on päevselge , et soomlased ei saa enne liikvele minna kui meie seda ei suuda / taha .
Kust siis otsida tunneli võtit ?
Tunneli tehnilise külje pealt osutaksin kõigepealt kahele skeemile .
Esimene näitab võimalikke variante Tallinna ja Helsingi vahel .
Teine aga iseloomustab raudteeringi ümber kogu Läänemere , milleks on Öresundi tunnel-sild ja meie kavandatav tunnel ning veel üks , suhteliselt lühike , alla 50 km tunnel Vaasa ja Umea vahel , mis ühendaks Soome Rootsiga .
Praegune suurte kuludega rekonstrueeritav Turu-Peterburi raudtee on ju sisuliselt ikkagi vaid ussjätk , enamuse aastast võib kaupu laevadele rahumeeli ka Soome lahe idatipus laadida , ning varem-hiljem venelased seda muidugi tegema hakkavadki .
Samal ajal on aga Peterburi spetsialistidki ilmutanud tõsist huvi tunneli ja selle kaudu avaneva euroühenduse vastu .
Pealegi ei tuleks euroraudtee mööda lahe põhjakallast oluliselt kallim mainitud Turu-Peterburi raudtee rekonstrueerimisest .
Soomes tooks ta aga uusi , seni suhteliselt nõrgemini hõlvatud Uudenmaa alasid majandustegevusse .
Pealegi on Euroopas soov Venemaaga suhteid arendada jätkuvalt tugev , mis ka hetkel Venes ei toimuks .
Kuhu , milleks , millal ?
Kolmandal joonisel on skemaatiliselt kujutatud tunneli ehitustingimusi Helsingi ja Tallinna vahel .
Enamus tunnelist jääb graniitidesse-gneissidesse , väljatulek Tallinna poolel veel täiendavalt liivakivisse ja sinisavisse ( sobivaimas Viimsi variandis on kvaternaari setete paksus tühine ) .
Lahe sügavaimas paigas jääks tunnel 130 - 140 m allapoole merepinda , tagamaks lakke vähemalt 50meetrise kattekihti .
Tunneli pikkus sõltub valitavast variandist - orienteeruvalt on see 45 - 70 km vahel .
Ehitada saab teda muidugi üheaegselt mõlemast otsast , samuti Soome lahte rajatavalt 1 - 2 tehissaarelt , näiteks Helsingi- ja Tallinnamadalal ( vajaliku puistematerjali saab samuti tunnelist ) , mis tööd oluliselt kiirendaks .
Lõppkokkuvõttes võiks optimaalne ehitusaeg olla 7 - 10 aastat .
Maksumus on vahetult seotud realiseeritava variandiga - orienteeruvalt tuleks arvestada 7 - 12 miljardi Soome marga ehk umbes 18 - 30 miljardi krooniga ( kaasa on arvatud ka tõenäoline ehitusaegne inflatsiooon ) , mis tervikuna on siiski vaid kümnendik Soome ühe aasta riigieelarvest .
( Pealegi on see tunnel isegi oma pikimas variandis võrdne Soome allmaa- või kaljuehitustega seotud tööde aastamahuga . )
Summa on mitte ainult eraldi arvutatud , vaid lähtealuseks on olnud ka praegused faktilised tunneliehituskulud Põhjamaades .
Erakapitali , samuti Euroliidu raha kaasamine on eraldi läbirääkimiste objekt .
Igatahes on tegemist siiski kõige enam Soome huvidele vastava projektiga .
Eesti peaks oma vahendeid peamiselt Tallinna-Mõisaküla raudteele suunama , seda ka meie endi huvides .
Tunneliehituse põhimõttelisest osast tuleks veel esile tõsta tööpuuduse vähenemist , siitkaudu aga ka riigi tulude suurenemist ja ehitusmaksumuse vähenemist .
Samuti saame head ehitusmaterjali , eriti graniitkillustikku , millest Eestis tõsine puudus ja mille hankimiseks on lausa eraldi kaevandusi Maardu kanti kavandatud - kaks asja annab ilusti ühendada , mis samuti üldkulusid vähendab .
Kõigisse eespool puudutatud küsimustesse süvenemisel võib lugeja juba ise otsustada , kas see tunneliprojekt ikka on nii fantastiline , kuidas on ta vastavuses meie tänapäevaste teadmiste ja võimalustega ning kas Eesti üldse vajab raudteeühendust Euroliidu liikmesmaadega .
Nii kaubavoogude jätkuv kasv kui inimeste aiva suurenev liikumisvajadus on reaalsus , mida ei saa käigult tõrjuda .
Erialainimeste hooleks jääb kõige otstarbekamate lahenduste otsimine , unustamata neidki , mis esmapilgul tõesti fantastilistena tunduda võivad .
Helsingi-Tallinna võimaliku raudteetunneli praegune skeem .
Kavandatav raudteering ümber Läänemere .
Üks kvantmehaanika loojatest on Erwin Schrödinger .
Teooria loomise ajal juhtunud temaga järgmine lugu .
Ühel kevadel läks ta koos armastatud neiuga paariks nädalaks Alpidesse puhkama , et segamatult oma teooriaga tegelda .
Alpikülakeses üüris ta toa , pani seal oma tütarlapse inspiratsiooniks alasti voodisse , toppis virsikud kõrva , et segavaid helisid vältida , laotas enda ette paberipaki ja asus tööle .
Schrödinger seisis raske ülesande ees - ta pidi välja töötama uue teooria ning samal ajal mitte jätma unarusse oma südamedaami .
Nagu teada , tuli ta mõlema ülesandega suurepäraselt toime .
Albert Einstein olevat kord väitnud , et väga raske on õpetada kolledzhites , kus poisid ja tüdrukud koos õpivad , sest poisid vahivad vaid tüdrukuid ja ei kuula õpetajat .
Nad peaksid kuulama TEDA väga tähelepanelikult ning unustama ära kõik õrnema soo esindajad .
Kuid sellised poisid polevat jälle väärt mingit õpetamist .
Matemaatik ja füüsik on nõustunud osalema psühholoogilises eksperimendis .
Matemaatik on pandud istuma toolile suures tühjas ruumis , mille teises otsas on voodis imeilus alasti naine .
Psühholoog selgitab : “ Sa jääd istuma oma tugitooli .
Mina nihutan tooli iga viie minuti järel voodile kaks korda lähemale . ”
Matemaatik vahib nördinult psühholoogile otsa : “ Mida ?
Mul pole kavatsustki ses katses osaleda !
Sa ju tead , et ma ei jõua kunagi voodisse .
” Ning marsib välja .
Psühholoog kritseldab midagi oma märkmikku ja kutsub füüsiku sisse .
Selgitab sellele katse olemust ning füüsiku silmad löövad põlema .
Psühholoog on pisut segaduses .
“ Kas te ikka saate aru , et te ei saa teda kunagi kätte ? ”
Füüsik naeratab ja vastab : “ Loomulikult !
Kuid ma jõuan piisavalt lähedale praktilisteks eesmärkideks ! ”
Suur poola matemaatik Waclaw Sierpinski oli vanemas eas küllaltki hajameelne .
Kord pidid nad perekonnaga mingil põhjusel kuhugi mujale kolima .
Kui nad tänaval oma asjade kõrval seisid , ütles naine :
“ Nii , sina seisa nüüd siin ja valva meie kümmet kompsu kuni mina takso kutsun . ”
Tulnud mõne aja pärast tagasi ( ilmselt oli takso kohale kutsunud ) , kuuleb ta Waclaw Sierpinskit imeliku helgiga silmis ütlevat :
“ Ma sain sinust aru nagu oleks siin 10 kompsu , kuid mina sain neid kokku kõigest 9. ”
“ Ei , neid on 10 ! ”
“ No loeme üle : 0 , 1 , 2 , 3 , … ”
Kogu teoreetiline keemia on tegelikult füüsika ; ja kõik keemikud-teoreetikud teavad seda .
- Richard P. Feynman
Evolutsiooniteooria kummaline külg on see , et igaüks arvab , et ta saab sellest aru .
- Jacques Monod “ On the Molecular Theory of Evolution ” ( 1974 )
Orgeli teine seadus : Evolutsioon on targem kui sina oled .
- Francis Crick
Kana on vaid munade moodus teha teist muna .
- Samuel Butler “ Life and Habit ” ( 1877 )
Kassi parim mudel on teine kass või veelgi parem , kass ise .
- N. Wiener
“ Inimesed on DNA-de moodus teha rohkem DNA-d ”
- Edward O. Wilson
Ma arvan , et on kaugelt tõenäolisem , et teated lendavatest taldrikutest on maapealse intelligentsi tuntud irratsionaalsete omaduste tulemus , kui maavälise intelligentsi senitundmatud ratsionaalsed üritamised .
- Richard P. Feynman
Kui ma olen näinud teistest kaugemale , siis seda seetõttu , et ma seisin hiiglaste õlgadel .
- Isaac Newton .
Teaduses oleme me kõik ühtemoodi privilegeeritud istuma külg külje kõrval hiiglastega , kelle õlgadel me seisame .
- Gerald Holton .
Kui ma pole näinud nii kaugele kui teised , siis seetõttu , et teised seisid minu õlgadel .
- Hal Abelson .
Aritmeetika neli tehet - kiitmine , nahutamine , jorutamine ja pragamine .
- Lewis Caroll : “ Alice imedemaal ”
Matemaatik on seadeldis , mis töötleb kohvi ümber teoreemideks .
-- P. Erdos
“ Matemaatik on pime inimene pimedas ruumis , otsimas musta kassi , keda seal pole ”
- Charles Darwin
Ensüümid on asjad , mille bioloogid on teadusse sisse toonud , et selgitada asju , mis muidu nõuaksid kõvat mõttetööd .
- Jerome Lettvin
On piinlik öeldagi nende üliõpilaste arvu , kelle me oleme läbi kukutanud , et nad ei teadnud seda , mille hiljem leidsime vale olevat .
- Robert L. Weber “ Science With a Smile ” ( 1992 )
Koostanud TÕNU LAAS ( 1969 ) , Tallinna Pedagoogikaülikooli rakendusfüüsika õppetooli assistent .
Füüsikamagister .
Enn Kasak
ASTROLOOGIA ALGUS
Lääne astroloogia kujunes põhijoontes välja antiikajal , oma osa selles on kreeka tagapõhjal ja egiptuse traditsioonidel ning palju olulist lisati hellenistlikus Egiptuses ja Roomas .
Kuna makedoonlaste vallutused põhjustasid aktiivse kultuurivahetuse Mesopotaamia , Egiptuse , Kreeka ja Iraani alade vahel , võime nende rahvaste panust ka astroloogiast leida .
Kõikidele teistele jääb siiski vaid täiendaja roll , sest astroloogia aluspõhi , ideoloogia ning peamised meetodid pärinevad ikkagi Mesopotaamiast .
Seda tunnustades langevad astroloogiasõbrad sageli teise äärmusse ja väidavad tähistaeva põhjal ennustamise Mesopotaamias juba aastatuhandeid umbkaudu samasuguse olevat , nagu keskaja Euroopas .
Õnneks ei pea me piirduma üksnes aimduste ja oletuste või vanade kommentaaridega , sest kiilkirjatahvlitel on säilinud arvestatav hulk materjali nii astronoomia kui astroloogia kohta .
Mesopotaamia ajaloost
Mesopotaamia ehk kahe jõe ( Tigrise ja Eufrati ) vahelise maa ajalugu on pikk ja keeruline .
Arheoloogide arvates on Mesopotaamia vanimad paleoliitikumi-aegsed leiud vähemalt 60 000 aastat vanad .
Neljandal tuhandil ( aastatuhandel ) e.Kr. tungisid jõgedevahelisse orgu sumerid ja rajasid sinna püsiva asustuse .
( Sumerite saabumisega seotud asjaoludest ning nende ajaloost võib eesti keeles lugeda V .
Zamorovský raamatust “ Alguses oli Sumer ” , Tln , 1980 ; Assüüria ja Babüloonia kohta on siiani vist parim A. Cerami “ Jumalad , hauakambrid õpetlased ” kolmas osa “ Tornide raamat ” , Tln , 1966 ” .
)
Ärge laske ennast eksitada , kui järgnevad aastaarvud ei lange kokku mõne teise allikaga .
Mesopotaamias ei kasutatud absoluutset ajaarvamist , aega arvestati võimuloleva kuninga troonileasumisest alates .
Astronoomilised andmed kiilkirjatahvlitel võimaldavad Veenuse vaatlemise põhjal määrata , millal see kõik meie ajaarvamise järgi toimus .
Õnnetuseks pole see siiski päris ühene , ja nii ongi kuni aastani 1500 e.Kr. kasutusel kolm erinevat kronoloogiat .
Pika ja lühikese kronoloogia erinevus on 120 aastat .
Järgnevalt kasutame lühikest , kõige eelistatumat kronoloogiat .
Tabelis 1 on kirvemeetodil esile toodud tähtsamaid perioode Mesopotaamia ajaloos .
Valitsev võim on trükitud paksendatult , kaldkiri näitab , et tegemist on võõrvõimuga .
Sulgudes on toodud mõnede tähtsamate valitsejate nimi ja valitsemisaeg .
Ajaloolased tahaksid siin paljugi täpsustada , näiteks Uus-Sumeri periood jaguneb tegelikult kolmeks , esimesel valitsesid põhjapoolset ala gutilased jne .
Meie ülevaate jaoks kõlbab ka lihtsustatud tabel .
Sumeri periood ≈ 3500 - 2300 e.Kr.
Akad ( Sargon ( I ) 2275 - 2219 ) 2275 - 2094 Uus-Sumer ( Sumeri renessanss 2094 - 1939 ) 2094 - 1750 Vana-Babüloonia ( Hammurabi 1728 - 1686 ) / Vana-Assüüria 1850 - 1531 Kesk-B . ( Nebukadnetsar I 1126 - 1105 ) / Kesk-A . ( Tiglatpilesar I 1115 - 1077 ) 1531 - 1000 Uus-Babüloonia / Uus-Assüüria ( Assurbanipal 668 - 631 ) 1000 - 626 Hilisbabüloonia ( Nebukadnetsar II 604 - 562 ) 626 - 539 Pärsia periood ( Ahhemeniidid ) 539 - 331 Makedoonia periood ( Seleukiidid ) Aleksander Suur 331 - 323 331 - 150 Partia periood 150 e.Kr.
- 226 p.Kr.
Ennustamisest ja primitiivsest astroloogiast
Sumerite täheteaduse või tähetarkuse kohta pole säilinud mitte mingisuguseid andmeid .
Religioossete tekstide analüüs lubab oletada , et tähistaeva ja maiste nähtuse sidumine võibki vabalt olla semiidi või koguni lääne-semiidi päritolu , sest akadlased ( ühisnimetus keeleliselt lähedastele semiitidele - babüloonlastele ja assüürlastele ning nende esivanematele ) käsitlevad suhet jumalatega palju isiklikumalt kui sumerid .
Päris kindlalt seda väita ei saa , kuid kaudsetel põhjustel kaldun uskuma , et planeetide , tähtede ja tähtkujude sumerikeelsed sümbolid pärinevad ajast , mil semiidid polnud veel sumerite leiutatud kiilkirja suutnud oma keelele kohandada ning kirjutasid alles sumeri keeles .
Hiljem võisid need sümbolid säilida oma lühiduse tõttu .
Näiteks sumerikeelne nimetus Kaalude tähtkuju kohta on RÍN , akadi keeles aga Zi-ba-nî-tu ( m ) , mõlemad tähendavad kaalusid .
Sumeri keeles saab hakkama ühe märgiga , akadi keeles läheb vaja nelja .
Esimesed säilinud tähistaevaga seotud tekstid , üks astroloogiline ja üks astronoomiline , pärinevad mõlemad vanababüloonia perioodist .
Tuleb meeles pidada , et astroloogia polnud kaugeltki ainus ennustamisõpetus Mesopotaamias , kus ennustuskunst oli suure au sees , põimudes läbi ka ravimaagiaga .
Ennustamiseks kasutati loomamaksa , arvesse võeti varjutusi , atmosfäärinähtusi , lindude lendamist jne .
Maailmapilt oli sel ajal mütoloogiline , mille üheks tunnuseks on kõige seotus kõigega .
Maksa seisukorra ja lindude lendamise järgi ennustasid ka etruskid ning roomlased , selles mõttes pole kahe jõe vaheline kultuur ainulaadne .
Järgnev pilt pärinebki hoopis Etruski kultuurialalt Placidast .
Ennustamiseks kehtis esialgu küllaltki jäik ennete ( oomenite ) süsteem .
Vanababüloonia tekst ütleb :
Kui kollane koer siseneb paleesse , siis selle väravad hävivad .
Kui kirju koer siseneb paleesse , siis teeb kuningas rahu oma vaenlasega .
Kui koer siseneb paleesse ja keegi ta tapab , siis palee saab pikka aega nautida rahu .
Kui koer siseneb paleesse ja lamab voodis , siis kedagi paleest ei võeta vangi .
Kui koer siseneb paleesse ja lamab troonil , siis tabavad paleed suured raskused .
Kui koer siseneb templisse , siis jumal ei halasta maale .
[ -- ]
Kui siga nähakse sisenemas majja palmioks hammaste vahel , siis [ -- ]
Palju oleneb ka koera värvist ja sisenemise suunast .
Ennustustel on tendents vahetevahel mitte täituda .
Juba Akadi perioodil hakati endeid tõlgendama kui jumalate soovi , mitte kui jäika tulevikuennustust .
Jumalate soovid võivad teatavasti mitte täide minna , neid saab vahetevahel üle kavaldada , sest jumalad pole kõikvõimsad .
Tuleb rõhutada , et praegustel andmetel pole tähistaevas mitte kusagil mujal olnud maailmapildis nii olulisel kohal kui Mesopotaamias .
Vanababüloonia religiooni nimetatakse sageli astraalreligiooniks , nii tugevasti on ta tähistaevaga seotud .
Esiastroloogia on osa vanababüloonia religioossest maailmapildist .
Astroloogia on õpetus , mis iseloomustab jaennustab taevakehade konfiguratsioonide põhjal .
Ennustamise jaoks olid taevanähtused erilise tähendusega , sest neid oli näha kogu riigis , taevasündmused pidid avaldama mõju kuninga ja kogu riigi käekäigule .
Varane astroloogia tegeles taevanähtuste kui ennete tõlgendamisega .
Hiljem , Assüüria riigi ajastul , õpiti teatud taevanähtusi , eriti just varjutusi ja planeetide liikumist ka prognoosima , see võimaldas endeid juba ka ette näha .
Just ennete ettenägemise võimalus ning nähtuste mastaapsus tagasid astroloogilisele ennustamisele erilise koha teiste süsteemide hulgas .
Korrapärased taevanähtused seostati vaatlejate poolt aastaaegadega , suhteliselt ebakorrapärased kuningriikide ja kuningate saatusega .
Puhtmüstiliste teadmiste kõrval näib astroloogia vägagi ratsionaalne olevat , millega seletub ka tema edu Kreeka kultuuriruumis .
Astroloogia tekkimist on püütud põhjendada ka Mesopotaamia selge taevaga .
See Cicero eksitus on olnud väga populaarne nende hulgas , kes pole pidanud nägema tolmupilvi ja hämu ka Mesopotaamia taevas .
Primitiivset astroloogiat iseloomustab kõige paremini ülalpool mainitud esimene astroloogiline tekst , mis sisaldab ennustusi uue aasta kohta , lähtudes aasta alguse noorkuu ja taeva vaatlustest .
( Babüloonia kuu ja aasta algas õhtul , noorkuu sirbi esmakordse nähtavale ilmumisega , sama meetod elab tänini islami kalendris . )
Kui taevas on tume , tuleb halb aasta .
Kui taeva pale noorkuu ilmumisel on helge ja nad kohtuvad rõõmuga , tuleb hea aasta .
Kui põhjatuul puhub noorkuu ilmudes piki taeva palet , kasvab rohke saak .
Kui noorkuu päeval kuujumal ei peida ennast taevast piisavalt kiiresti , tuleb haigus maale .
Ennustamine toimub lihtsa analoogia põhjal , hinnates noorkuu ja taeva seisundit .
Pole veel vahet astroloogilise või mõnd teist tüüpi ennustuse vahel , kuna neid endeid ei ole võimalik ette näha .
Astroloogiaga seotud jumalatest Mesopotaamias
Jumalate tahte ennustamine eeldab teadmisi jumalate hierarhiast , ametitest , iseloomudest jne .
Mesopotaamia panteon on väga segane , sest selles on läbi põimunud palju erinevaid kultuure ja ajastuid , isegi naaberlinnad polnud taevaste asjade suhtes ühel meelel .
Sumerid näiteks ülistasid umbes tuhandet jumalat , viitkümmend neist peeti peajumalateks ning eriti tähtsad olid seitse suurt jumalat .
Linnriigiti olid jumalate funktsioonid tihti erinevad , kuid taevajumal An , õhu- ja maajumal Enlil ning vete ja tarkusejumal Enki olid kolmekesi teistest tähtsamad .
Suurde seitsmikusse kuulusid alguses veel päikesejumal Utu , kuujumal Nanna , armastusjumalanna Inanna ja jumalate ema Ninhursaga .
Ainuüksi peajumala otsimine võimaldaks kirjutada terve raamatu .
Esialgu näib troonivat An , kelle poja Enki poeg on Marduk .
Kui Babüloonia päritolu Marduk saab peajumalaks ( selle põhjendus on kirjas müüdis Enuma Eliš - ' Kui ülal ' ) , siis hakkab ta samastuma Enliliga , kelle poeg Ninurta samastub Marduki poja Nabûga .
Assüüria suurriik tõstab peajumala troonile jumal Assuri , hilisbabüloonia perioodil pääseb Marduk taas võimule .
Keerulisemad on ka teiste jumalate samastumiste ja funktsioonide lood .
Ühel omapärasel viisil on segaduses korda loonud kuulus soome assürioloog Simo Parpola , kes rekonstrueeris Assüüria elupuu .
Elupuu igas ringis on lisaks jumalanimele ära toodud ka temaga seotud maagiline number ( vt. S. Parpola .
Assüüriaelupuu : Juudi monoteismi ja kreeka filosoofia lätete jälgedel .
- “ Akadeemia ” 2 , lk 271 - 296 ) .
Rääkimaks astroloogiast ei pea me sukelduma Mesopotaamia panteoni kõikidesse keerukustesse , piisab , kui pöörame peatähelepanu planeetidega seotud jumalatele .
Teeme lihtsustatud lühitabeli astroloogiasse puutuvatest jumalatest .
Sumeri jumalate nimedele on sulgudes lisatud ka nende kodulinn .
SumerAkad Jumala amet akadlastel An ( Uruk ) Anu ( m ) Taevajumal Enlil ( Nippur ) Bel ( Marduk , Assur ) Pea- , õhu- ja maajumal Enki ( Eridu ) Ea Vete- ja tarkusejumal Nanna ( Ur ) Sîn Kuu , viljakuse , õitsengu jumal Utu ( Larsa ) Šamaš Päikese , õigluse jumal Inanna ( Uruk ) Ištar Armastuse , ilu jumalanna Ninurta ( Nippur ) Nabû Sõja , jahi , kirja jumal Nergal Nergal Katku , nälja , sõja , allilma jumal Ninib ( ? )
Ninib Teisene päikesejumal
Astroloogias esineb peamiselt üks jumalanna - Ištar .
Tasakaalu mõttes võiks mainida veel ka teisi : taevajumalanna Anunitum , saatusejumalanna Belit ( sumeritel Ninlil ) ja allmaailma jumalanna Belet-seri ( sumeritel Ereškigal ) .
Vanababüloonia jaotuse põhjal on taevaalas 16,6 kraadi kummalegi poole taevaekvaatorit Anu tähed .
Päikese viibimine selles alas tähendab muutusi ja ebastabiilset ilma ( kevad või sügis ) .
Põhja pool Anu taevast on Ea taevas , lõuna pool Enlili taevas .
Teised jumalad on seotud planeetidega .
Astroloogia üheks põhikomponendiks on antiikaja seitse planeeti - Päike 0 , Kuu Y , Merkuur B , Veenus C , Marss F , Jupiter K ja Saturn L .
Lühiduse mõttes kasutame siin ja edaspidi üldlevinud planeedisümboleid , mis tegelikult pärinevad hilisematest aegadest ning mille saamisloost räägime hiljem .
Planeedi omadused määrab temaga seotud jumal .
Kreeka ja Rooma traditsiooni põhjal tunduks mõistlikuna koostada tabel , milles on ära toodud planeedid ning nendele vastavad jumalad .
Veel võiks lisada ka planeetide nimetused babüloonia ja sumeri keeles ning võikski lõigu lõpetatuks lugeda .
Kogemuse põhjal peab kurtma , et mainitud tabeli korrektne koostamine pole võimalik , aga õnneks hakkab töö käigus tasapisi selginema ka sellise eesmärgi vildakus .
Esialgu , Päikese ja Kuu puhul , saame kaunis hästi hakkama .
Sumeri Utu ja akadi Šamaš on Päikesega umbes samas suhtes nagu Helios Kreekas ; sumeri Nanna ja akadi Sîn lasevad ennast samuti Kuuga siduda .
Edaspidi tekivad aga juba tõsisemad probleemid .
Planeetide suures tähtsuses antiikses Mesopotaamias pole mingit kahtlust .
Lähemal vaatamisel märkame aga veel , et planeedijumala ja temaga seotud jumala nimed esinevad nimekirjas eraldi : Dil-bat ' Veenus ' ja ( Ninive ) Ištar .
Kui Veenuse ees esineks tunnussümbol MUL ' täht ' , võiks seda pidada lihtsalt tema täheliseks esinemisvormiks , aga sümbol DINGIR ' jumal ' näitab , et tegemist oleks nagu omaette jumalaga .
Samasugune kahestumine esineb kõigil ülejäänud viiel planeedil .
Planeedi määratlemine jumala tunnusega on kaunis üldine .
Arvatakse koguni , et teised rahvad on selle Mesopotaamiast õppinud .
Ometigi tekitab eelnev lõik kahtlusi , kas ( Kuud ja Päikest kõrvale jättes ) planeedijumala ja planeedi samastamine Mesopotaamias ongi nii ilmne .
Täpsem on öelda umbes nii : näiteks planeet Marss oli Kreekas Arese täht , Babüloonias Nergali täht .
Seda arvesse võttes saame valmis teha järgneva kahtlase väärtusega tabeli planeetidega seotud jumalate , kuid mitte planeedinimede kohta :
Pl Akadi Kreeka Rooma
Y Sîn Selene Luna ( müstika )
B Nabû Hermes Mercurius ( äri , turg )
C Ištar Aphrodite Venus ( armastus , õnn , võit )
0 Šamaš Helios Sol ( valgus )
F Nergal Ares Mars ( sõda )
K Marduk Zeus Jupiter ( õiglus )
L Ninib Kronos Saturnus ( saak )
Astroloogia ajaloo seisukohalt näib olevat piisav , kui me planeedijumalate jaoks võtame edaspidi aluseks hilisbabüloonia perioodi süsteemi , jättes endale võimaluse kõrvalekalleteks teistel ajastutel .
Planeetide nimedest
Segadus planeedijumalatega tingib segaduse ka Mesopotaamia planeedinimedes , milles selgust omamata on võimatu taibata astroloogilisi tekste .
Säilinud kiilkirjatekstidest on võimalik kokku koguda kõik kasutusel olnud planeedinimed .
Akadi keele ja kirja mõistet kasutatakse hilisemal ajaperioodil ka ühisnimetusena lähedaste semiidi keelte , babüloonia ja assüüria keelte kohta .
Akadi kiri on sumeri kirja järeltulija ning sisaldab palju sumeri laensõnu ja anakronisme .
Sumeri , kui hoopis teist tüüpi keele foneetilist kirja oli raske kohandada akadi keele tarbeks , kuid sellega saadi siiski toime .
Sama märk võib akadi kirjas vastavalt vajadusele tähistada kas sumeri keelest pärinevat häälikut , aga ka hääliku aluseks olnud tähenduse tõlget , lisaks veel ka sellele sarnanevat akadikeelset silpi jne . jne .
Meile on oluline määrajate ehk tunnussõnade ( determinatiivide ) esinemine ja sumeri päritoluga foneetiliste silpide kasutamine .
Määrajad teatavad lugejale , mis tüüpi sõna järgneb .
See võib olla maa nimetus , linna nimetus , looma nimetus , meid huvitavates tekstides ka tähe või jumala nimetus .
Märkide translitereerimisel kirjutatakse määraja tavaliselt ülaindeksina sõna ette .
Määrajad olid varem lihtsalt sumerikeelsed sõnad , jumala tunnuseks on DINGIR ' jumal ' , seda märgitakse translitereerimisel väikese d tähega , taevatähe tunnuseks on MUL ' täht ' ning sellisena on seda kombeks ka ülaindeksina translitereerimisel märkida .
Akadikeelsed silbid märgitakse väikeste tähtedega , neid eraldavad kriipsud .
Sumeri keelest pärinevad märgid translitereeritakse trükitähtedega , neid eraldavad punktid .
NB !
Näiteid planeetide nimede kirjutamisest leiate trükinumbrist .
ILSE SINIVEE
Eelmises artiklis ( vt. “ Horisont ” 1 / 99 ) kirjeldasime elektronposti saatmist programmi Netscape Communicatori abil .
Kuid Windows ?
95 keskkonnas töötades saab elektronposti jaoks kasutada ka programme Internet Mail ja Microsoft Outlook .
Programm Internet Mail
Programmi Internet Mail akna ülaosa olulisemad elemendid on menüüriba ja selle all paiknev nupuriba .
Nupuriba all on kaustalahter Folder .
Kaustalahtreid on neli .
Kausta Inbox paigutatakse sissetulnud kirjad , kausta Outbox saatmisele määratud kirjad .
Kaustas Sent Items on väljasaadetud kirjade koopiad ja kaustas DeletedItems kustutatud kirjad .
Kausta valimiseks klõpsata lahtri paremas otsas paikneval noolega nupul .
Nupu all avaneb kaustaloetelu , millel klõpsata vajalikul nimel .
Internet Maili akna allosa on jagatud kaheks .
Ülemises osas kuvatakse valitud kausta kirjaloetelu .
Alumises osas saab lugeda kirja , millel nimel on klõpsatud ülemises lahtris .
Soovi korral saab Internet Maili akna allossa avada vaid kirjaloeteluga osa .
See võib olla kasulik , kuna viimasel ajal on hakanud levima viirusega elektronpost .
Sedaliiki kirja teemalahtris võib olla märkus Win a holiday ( võida puhkus ) või midagi selletaolist .
Kui klõpsata sellisel kirjal , tuleb arvutisse viirus ja puhkus võibki tulla , kuna viirus teeb kõvaketta tühjaks .
Kui aga märgatakse sellise teemaga kirja ja seda ei avata , jääb puhkus ära .
Kirjade kirjutamine
Uue kirja koostamiseks klõpsata nupuriba nupul New Message .
Ekraanile tuleb uue kirja koostamisaken New Message .
Akna ülaosas on menüüriba ja nupuriba , mille all on kolm lahtrit .
Lahtrisse To tuleb sisestada kirja saaja elektronposti aadress .
Sisestamisel tuleb olla hoolikas , kuna vale süntaksiga kirjutatud aadressiga kirja ei võeta saatmiseks vastu .
Keelelistele apsudele aga tähelepanu ei pöörata .
Kõik vajalikud märgid ( nt punktid ) peavad olema omal kohal , aadressis ei tohi olla tühikuid .
Aadressid on üldjuhul kujus : nimi @ domeen , näiteks Linda@online.ee või Linda.Palm@online.ee
Märgi @ ( hääldatakse “ ät ” ) sisestamiseks vajutada alla sõrmis < Alt Gr > , hoida allavajutatuna ja vajutada alla ka numbrisõrmis < 2 > .
Seejärel vabastada sõrmised .
Kui lahtrisse To on vaja sisestada mitu aadressi , eraldada need üksteisest semikooloniga .
Aadresside vahel ei tohi olla tühikuid .
Lahtrisse CC kirjutatakse kirja koopia saaja elektronposti aadress .
Kui koopiat ei ole vaja saata , ei tarvitse lahtrit täita .
Lahtrisse Subject kirjutatakse kirja lühike ( mõnesõnaline ) iseloomustus .
Lahtrit ei ole kohustuslik täita , ent kui see jääb tühjaks , toob programm kirja saatmisel ekraanile meeldetuletuse .
Selles päritakse , kas kiri soovitakse tõepoolest jätta lühiiseloomustuseta .
Kirja tekst sisestatakse akna New Message allossa .
Kirjas tuleks vältida eesti täpitähti ä , ö , õ , ü , kuna saatmisel need võidakse asendada teiste tähtedega .
Eesti täpitähtede asemel võib kasutada sobivaid märgikombinatsioone , näiteks õ asemel o ~ .
Kui kiri on valmis , klõpsata akna New Message nupuriba vasakult esimesel ümbrikupildiga nupul Send .
Kirjaaken suletakse ja kiri paigutatakse saatmisele määratud kirjade kausta Outbox .
Kirja Internetti läkitamiseks klõpsata Internet Maili aknas nupul Send and Receive .
Kaustas Outbox olevad kirjad saadetakse teele ja kui serveris on uusi kirju , tuuakse need kausta Inbox .
Sissetulnud kirjad
Sissetulnud kirjade lugemiseks klõpsata Internet Maili akna alt teises lahtris läbilugemata kirja nimel .
Selliste kirjade nimed kuvatakse selles lahtris paksus kirjas .
Pärast uue kirja läbilugemist kuvatakse kirja nimi harilikus kirjas .
Mingile sissetulunud kirjale vastamiseks võib klõpsata selle nimel kirjaloetelul ja seejärel nupuribal nupul Reply to Author .
Ekraanile tuuakse aken New Message , mille lahtrisse To on juba aadress sisestatud , akna allosas on tsiteeritud saadetud kiri .
Kirjalahtri ülaosas vilgub sisestuskursor uue kirja ootel .
Kui tsiteeritud kiri on pikk , võib sellest osa ära kustutada .
Elektronpost lisaga
Vahel on tarvis saata elektronpost koos lisaga , näiteks Exceli tabeliga , Wordi dokumendiga vms .
Sellisel juhul koostada kiri tavalisel viisil ja klõpsata seejärel uue kirja aknas kirjaklambri pildiga nupul Attachment .
Ekraanile tuuakse dialoogikast kirjale lisatava faili otsimiseks .
Pärast topeltklõpsu tegemist lisatava faili nimel paigutatakse selle ikoon uue kirja akna allossa .
Kui kirjale pannakse kaasa lisa , tuleb jälgida , et see ei oleks ülemäära suur .
Mahukamad dokumendid on soovitav enne kirjale lisamist programmiga winzip , arj vms komprimeerida .
Kui sisse on tulnud kirju , millele on kinnistatud lisa , on kirjaloetelus nende nimede ees kirjaklambri pilt .
Klõpsates sellise kirja nimel avatakse kiri Internet Maili akna allossa .
Kirja ülaosas paremal on kirjaklambri pilt .
Klõpsates sellel , tuleb sinna lipik dokumendi nimega .
Tehes topeltklõpsu lipikul käivitatakse programm , millega lisatud dokument oli koostatud ja dokument tuuakse programmi aknasse .
Pärast dokumendi läbilugemist sulgeda programmiaken .
Uuesti tuleb nähtavale Internet Maili aken .
Vanade kirjade kustutamiseks klõpsata esmalt kirja nimel Internet Maili aknas kirjaloetelus ja seejärel nupul Delete .
Kiri eemaldatakse kaustast Inbox ja viiakse kausta Deleted Items .
Elektronposti saab vajaduse korral saata otse Microsoft Internet Exploreri aknast .
Klõpsata Exploreri aknas nupul Mail ja selle all avaneval loetelul käsul New Message .
Kui Internet Explorer on konfigureeritud selliselt , et elektronposti saatmiseks on määratud programm Internet Mail , tehakse pärast käsul New Message klõpsamist lahti Internet Maili uue kirja aken New Message .
Elektronpost Microsoft Outlook abil
Kui arvutisse on installeeritud Microsofti kontoripakett Microsoft Office 97 , saab elektronposti saata programmi Microsoft Outlook abil .
Käivitada Microsoft Outlook ja klõpsata selle tööakna nupuriba vasakult esimesel nupul New Message .
Ekraanile tuuakse uue kirja aken , kuhu tippida sisse kiri ja läkitada see teele analoogiliselt tööga programmiga Internet Mail .
Sissetulnud kirjade lugemiseks teha MicrosoftOutlooki kausta Inbox kirjaloetelul topeltklõps soovitud kirja nimel .
ILSE SINIVEE on arvutiõpetaja .
Mitmete arvutiõpetuse raamatute autor .
Julius Põldmäe
Viimasel ajal räägitakse üha rohkem luksusest - olgu siis seoses linnatänavaid ummistavate või maanteel kihutavate luksusautodega , liisinglepingutega nende soetamiseks , toretsevate elamute ehitamise või korterite remontimisega , riigiraha kulutamisega “ õppereisideks ” eksootilistesse maadesse või seninähtamatute hõrgutistega kaetud pidulaudadega .
Mis on luksus ?
1972 ja 1990 ilmunud E ( N ) E sellele küsimusele vastust ei anna .
Ju siis ei elatud nõukogulikul ajal luksuslikult või ei loetud kõrgete külaliste auks korraldatud vastuvõtte ja saunaõhtuid luksuslikeks .
Küll annab vastuse 1935. aastal ilmunud entsüklopeedia : Luksus ( lad . ) ehk toredus , igasugune kulutis , mis ületab teatava rahvakihi või rahvaterviku kohalt ja ajalt tingitud elustandardi .
Sõna luksus tarvitatakse ka raiskamise ja väärtuslikkude haruldaste esemete tarbimise mõttes .
Vastus on ammendav ja sobib praegusessegi aega .
Luksusnähud kerkivad esile tavaliselt pärast erakordseid olukordi , mil rahvakihtide elutingimustes kerkivad esile suured erinevused .
Nii on see praegu - pärast omariikluse ootamatut taastumist ja vaba turumajanduse tekkimist .
Nii oli see kaheksakümne aasta eest - tsaarivõimu alt vabanemise ja võiduka Vabadussõja järel .
Nii oli see ka sajandeid tagasi - pärast kohutavaid nälja-aastaid , Põhjasõda ja hävitavat katku .
Ajaloolise huvi ja osalt ka analoogia seisukohalt peatugem sellel viimasel perioodil .
Peaaegu nagu kõnnumaa
Aastail 1695 - 1697 tabas Eestimaad raske näljaaeg , mil kroonik Christian Kelch i andmeil suri Põhja-Eesti neljas maakonnas nälga kokku umbes 50 000 inimest .
Järgnenud Põhjasõda nõudis suure osa elanikkonnast , 1710. aasta must surm aga näiteks Harju maakonnas 80,3 protsenti talupoegkonnast .
Kui siia lisada see osa aadlikest , kes olid Põhjasõja lahinguis langenud , maalt põgenenud või veel Rootsi lippude alla jäänuina Rootsimaale siirdunud , siis selgub , et Eesti oli jäänud elanikest peaaegu tühjaks , maa ise aga oli rüüstamiste ja hävingu tõttu muutunud kõnnumaaks .
Ka pärast Põhjasõda tahtis raha “ pesemist ”
Aga nagu ikka pärast katastroofe hakkas rahvaarv kiiresti kasvama .
Kui 1712. aasta loenduse andmetel elas näiteks Harjumaal 5711 talupoega , siis 1716. aastaks oli neid juba 11 012 , s.o. ligi kaks korda enam .
Siitpeale saabus pikem rahuaeg ning algas laostunud majanduse taastamine .
Mitmed mõisnikud said konfiskeeritud majapidamised tagasi , kogu sõjaaja maal elanud mõisaomanikud laiendasid tootmist .
Need , kes majapidamisega toime ei tulnud , hakkasid oma mõisaid müüma kaugemalt tulijatele .
Neil puhkudel võis täheldada ka “ rahapesu ” , mille ilmseks näiteks on abielupaar kindral Herman-Jensen von Bohn - Catharina von Brevern ( 1739. aastal ilmunud esimese eestikeelse piibli tõlke finantseerijad ) , kes ostsid aastail 1729 - 1730 kokku suhteliselt tühise hinna eest mõisate hiigelkompleksi ( Maardu , Kostivere , Jägala , Ülgase , Kambi , Raasiku , Alavere ja Pikva ) kindrali sõjaolukorras teenitud ( ! ) ja tsaarilt saadud kingitussummade ning proua Lätimaal asunud mõisate müügist saadud rahade arvel .
Väike pärandus ja palju pärijaid
Mõisamajapidamiste tervenemise perioodil oli noorem aadelkond siirdunud suures osas Saksamaa ülikoolidesse , sealt naasnuina aga asuti oma pärandusosade väljanõudmisele vanemailt või õdedelt-vendadelt , et endalegi mõisat soetada ja õige isamaalasena oma pinnal seista .
Pärandusosad aga olid tavaliselt küllaltki suured , nende maksmine sageli ülejõukäiv .
Huvitava näitena võib sellest valdkonnast tuua Eestimaa Rüütelkonna peamehe , Anija mõisaomaniku Fabian-Ernst Staël von Holsteini pärandi jagamise pärast tema surma 13. märtsil 1772.
Fabian-Ernst Staël von Holsteinile kuulus Harjumaal viis mõisat .
Tal oli abielust 14 last , kellest perekonnapea surma ajal elasid neli poega ja kaheksa tütart .
Varanduse jagamisel sai iga poeg ühe mõisa pluss 9000 rubla sularahas , iga tütar 4000 rubla sularahas .
Abiellumisel pidi iga tütar saama lisaks veel kaasavara , mille Fabian-Ernst Staël von Holstein enda käega ühele märkmikulehele oli kirjutanud .
Kaasavara hulka pidi kuuluma : raha ja pruudikleit ( 500 rubla väärtuses ) , 1000 loodi ( 12,8 kg ) hõbedat koos valmistajatasuga ( 650 rubla ) , voodi ( 132 rubla ) , argipäevavoodi ( 50 rubla ) , siidist tekk ( 45 rubla ) , kaks argipäevatekki ( 20 rubla ) , hommikumantel ( 46,5 rubla ) , pruudisärgid ( 20 rubla ) , muud kleidid ( 219 rubla ) , toolid , sohvad , kummut ( 67 rubla ) , kolm peeglit ( 73 rubla ) , vask ( 50 rubla ) , tina ( 50 rubla ) , raudasjad ( 20 rubla ) , portselan ( 25 rubla ) , kastid ( 15 rubla ) , küünlad ( vaha , 16 rubla ) .
Kogu loetletud kraami väärtuseks tuli 2000,5 rubla .
2000 rubla eest sai tookordseid teraviljahindu arvestades osta 133 000 kg rukist , mis praegustes hindades arvestatuna teeb 250 000 krooni .
Ja seda ainult ühe tütre kaasavarana !
Fabian-Ernst Staël von Holsteinil oli aga meheleminevaid tütreid kaheksa !
Laostumine silme ees
Selliste kapitalide jagamise puhul pole midagi imestada , kui mõisamajapidamised seisid taas rahaliste raskuste ees .
Rüütelkonna liikmed said häda korral küll laenu rüütelkonna kassast , kuid 18. sajandi teiseks pooleks olid laenuvõimalused suure nõudluse tõttu ahenenud .
Mitmed laenu saanud mõisnikud polnud enam võimelised laene tagasi maksma , pealegi puudusid kassal usalduväärsed andmed mõisatel juba lasuvate võlgade kohta .
Sellises raskes majanduslikus olukorras hakkasid aadelkonna mõnedki nooremad ja edumeelsemad liikmed otsima abinõusid olukorra parandamiseks .
Üheks niisuguseks silmapaistvaks võitlejaks kujunes Saksamaal õppinud Kostivere noor mõisnik Johann von Brevern ( 1749 - 1803 ) .
Ta oli ka mujal Euroopas laialt ringi liikunud ning puutunud kokku luksuslike eluviiside ja ülejõu käivate laenude tõttu laostunud aadlisuguvõsadega .
Kuid Johann von Brevern oli tutvunud ka sellise olukorra parandamise abinõude - hüpotekaarkorra ja luksusevastaste seaduste rakendamisega .
Valituna 1777 Eestimaa Rüütelkonna sekretäriks ning mitmetesse teistessegi ametitesse ( sh. maamarssaliks ) , oli ta hästi kursis ka Eestimaa oludega ning tal oli paljudel juhtudel tulnud korraldada laostunud aadliperede rahalisi , perekondlikke ja muid majanduslikke vahekordi .
1772. aastal oli ta abiellunud Anija mõisaomaniku Fabian-Ernst Staël von Holsteini tütre Anna-Elisabethiga ja võtnud äialt vastu eelkirjeldatud rikkaliku kaasavara .
( Kahe kuulsa aadlisuguvõsa , Staël von Holsteini ja von Breverni ühinemise märgina ilutseb veel praegu Kostivere mõisahäärberi ukse kohal nende suguvõsade ühendatud vapp . )
Johann von Breverni arvates pidi olukorda parandama hüpoteekraamatute ( kinnistusraamatute ) sisseseadmine .
Nende alusel saanuks täpse ülevaate iga kinnisvara majanduslikust ja juriidilisest seisundist .
Veel propageeris ta seaduse rakendamist luksuse vastu võitlemiseks .
Maapäeva otsus : peitsitud kirstus
Küsimust krediidivõimaluste kokkuvarisemisest ja sellega seoses abinõude rakendamisest tarbetute kulutuste , pillamise ja toreduse vastu võitlemiseks arutati Eestimaa Rüütelkonna Maapäeval 29. jaanuaril 1780.
Idee hüpoteegisüsteemi korrastamiseks ja hüpoteegiraamatute sisseseadmiseks leidis üldist poolehoidu , kuid lõplikuks rakendamiseks soovitati enne tutvuda maakondade seisukohtadega .
Küll aga tunnistati vajalikuks abinõude rakendamine luksuse vastu võitlemiseks ning Maapäev otsustas järgmist .
Ühelegi aadlikule ei tohi lubada kanda midagi muud kui üht lihtsast kalevist riietuseset ; kõik sametisest ja siidisest kangast kleidid , tikandused ja kõiksugu äärekaunistused , kuldsed ja hõbedased tressid , kuldsed ja hõbedased nööbid peab täielikult keelatama ; lubada võib siiski üht siidist aluskleiti .
Aadellik naistetuba peab samuti edaspidi oma ühevärvilises ja taftist või atlassist äärekaunistustega riietuses piirduma nendesamade materjalide ja värvidega , kasutama mantliteks ainult ühevärvilist sametit ja karusnahka , kusjuures kõik äärekaunistused kullast , hõbedast , pitsist ja lilledest on keelatud .
Loobuda tuleb kõigist välismaal valmistatud peakatteist ning lubatud on ainult kasutada kodumaiseid lihtsaid peakatteid .
Kaasavaraks on keelatud anda briljante ja muid väärtasju , samuti välismaalt sissetoodud hinnalist ja raske siidiga kaetud mööblit .
Matuste puhul võib kanda üht lihtsalõikelist leinaülikonda , meestel mustast kalevist , naistel mustast siidist või mustast täistaftist .
Keelatud on sametiga või kaleviga kaetud kirstud , lubatud ainult lakitud või peitsitud kirstud .
Pulmasöömingute ajal on keelatud kõik peened veinid , inglise õlu , kallid desserdid ja kõik muu taoline ; lubatud ainult rheinvein , punane vein ja prantsuse vein ; hoiduda tuleb roogade üleküllusest ja mittevajalikest kulutustest , ka uuest hõbedast või portselanist lauaserviisist , kaasa arvatud hõbelusikad , - noad ja - kahvlid .
Välismaiseid tõldu , vankreid ja tõllahobuseid ei tohi tellida ; neid hobuseid võib kasutada ainult tõuaretuseks .
Et aga mittevajalikke kulutusi vältida , lubatakse lähima Maapäevani kanda ( ära kulutada ) juba tagavaraks soetatud riietusesemeid ning pidulikele sündmustele ilmuda riietatuna seniste eeskirjade kohaselt .
Järelvalve määratud tingimuste täitmise üle panna kihelkonna kõrgemale kirikueestseisjale , kellele anda õigus karistada üleastujat kuni 50 rublani ulatuva trahviga kiriku igapäevaste väljaminekute katteks .
Raske öelda , millisel määral need eeskirjad suutsid luksust pidurdada , kuid arvata võib , et pikemaajalist mõju neil polnud .
Pool sajandit hiljem elas aadelkond suures osas just pillamise tõttu jälle vaesuse piirimail .
Olukorra leevendamiseks tuli 19. sajandi keskpaigas asuda talukohtade müümisele või raharendile andmisele .
Tänu sellele sai hakata edukalt arenema Eesti talupoegkond , kellele toetudes võideti murranguaastail ( 1917 - 1918 ) kätte Eesti iseseisvus !
JULIUS PÕLDMÄE ( 1911 ) on erialalt jurist ( lõpetanud Tartu ülikooli 1941 ) , kuid pärast Siberist tagasipöördumist ei lubatud tal tegeleda oma erialal ning ta asus tööle põllumajandusse ( töötades muuhulgas 15 aastat kolhoosiesimehena ) .
Ajaloo vastu tunneb huvi juba noorusest , on uurinud ja avaldanud mitmeid raamatuid ja kirjutisi põllumajanduse ja Harjumaa valdade ajaloost .
Ain Kallis
Karta on , et paljud , kes õhinaga lugema hakkasid , on pettunud - nimetatud Bill , Monica ja Hilary on koguni omavahel kaugelt sugulased , neil kõigil on indiaanipärarane perekonnanimi Troopiline Tsüklon .
Tollele Billile ei pööratud üldse erilist tähelepanu , sest ta oli kogu oma eluaja , paar päeva Atlandil ülemöödunud aasta algupoolel , kaunis nõrguke .
Monica ja Hilary sündi on aga karta alles sügisel ning kaugel , ühte Korallimerel ja teist Vaikse ookeani kirdeosas .
Kui tsüklonid saavad orkaani nime
Tsüklonite ehk madalrõhkkondadega puututakse kokku sageli .
See on suur ( läbimõõduga kuni 1500 km ) ja võimas pööris atmosfääris , mille keskel on õhurõhk võrreldes ümbritseva alaga madalam .
Õhk tsüklonis liigub kõrgema rõhu poolt madalama poole , pöördudes põhjapoolkeral vastu kellaosuti liikumissuunda ( lõunapoolkeral vastupidi ) .
Meie laiuste tormidele nimesid ei panda , küll aga lõunapoolsemaile ja neistki vaid orkaani mõõtu välja andvaile .
Kui Atlandil põhja pool 5. laiuskraadi tekib sobiv ilmanäitajate komplekt ( vee temperatuur ületab 26,5 ° C , õhuniiskuse sisaldus on suur , tuul ei ole tugev , kerkivad rünksajupilved jne . ) , siis võivad tekkida seal troopilised depressioonid , mis arenevad troopiliseks tormiks , kus tuule kiirus ületab juba 20 meetrit sekundis .
Kõige vähem oli torme Atlandil 1914. aastal , vaid üks .
Kõige hullem oli 1933. aasta oma 21 tormiga .
Orkaani nime saavad sellised tsüklonid , kus õhk liigub kiiremini kui 33 m/s .
Tuule kiirus on tavaliselt seda suurem , mida madalam on keerises õhurõhk .
Selle järgi , samuti tuule kiiruse ning tormilaine kõrguse järgi , jaotatakse orkaanid viide kategooriasse ( nn. Saffir-Simpsoni skaala ) .
Kõige kangemaid , kus tuule kiirus ületab 250 km tunnis ( 70m / s ) ja rannikule rullunud tormilaine kasvab 4 - 5 korruselise maja kõrguseks , esineb õnneks väga harva .
Viiendasse kategooriasse kuuluvad näiteks Tööpüha orkaan , mis laastas 1935. aastal Key Westi saared Florida lähedal .
Samuti Camille 1969. aastal , ning muidugi möödunudaastane Mitch , mis nõudsid sadu , isegi tuhandeid ohvreid ja tekitasid tohutult purustusi .
Õhurõhu näitude järgi kuuluvad aste madalamasse kategooriasse 1992. aastal möllanud Andrew ja hiljutine Georges , kuid kahjustuste suuruse järgi vääriksid nad küll kõrgeimat kategooriat .
Näiteks Andrew ' puhul registreeriti tuule kiiruseks “ vaid ” 230 km/h , kuid puhangud võisid olla palju tormakamad , lihtsalt ei saadud neid registreerida - tuulemõõturid langesid rivist välja .
Toosama Andrew tekitas Ühendriikide majandusele rekordilise kahju - üle 30 miljardi dollari , kuid inimohvreid oli Floridas tänu õigeaegsele hoiatusele vaid 43.
Ka pahal lapsel mitu nime
Troopilisi tsükloneid kutsutakse Atlandil orkaanideks , Vaiksel ookeanil taifuunideks , Austraalia rannikul aga willy-willy ' deks , India ookeanil lihtsalt tsükloniteks .
Millest nimed on alguse saanud , on jäänud lahtiseks - Kariibi mere äärseil rahvail olevat Hunrakan tormijumal , Typhon vanas Kreekas jälle sajapäine koletis jne .
Nagu üldiselt teada , pannakse suurematele troopilistele tormidele nimesid , et neid oleks kergem meedias kasutada ning inimesi hoiatada .
Nimed peavad olema lühikesed , et nad meelde jääksid ja et neid saaks ka ühe hingetõmbega välja hüüda .
Kujutage ette sarnast tormihoiatust : “ Tähelepanu !
Läheneb Pipilota Viktuaalia Rullkardiina Piparmünta !
” Palju lihtsam on hüüda : “ SOS !
Pipi tuleb !! ”
Esimene teadaolev taifuuni nimi oli Kamikadze , s.t. “ Jumalik Tuul ” .
Nii hakati kutsuma tugevat tormi , mis päästis 1281. aasta augustis Jaapani saared mongoli laevastiku käest .
Troopiliste tsüklonite nimetamine isikute järgi on samuti vana tava .
16. sajandil said nad nime pühakute järgi , kelle nimepäeval torm möllas ( näiteks San Mateo 21. septembril 1575 ) .
Viimasel sajandivahetusel nimetas Austraalia ilmaennustaja Clement Wragge troopilisi tsükloneid talle ebameeldivate poliitikategelaste järgi .
Teise maailmasõja ajal pandi orkaanidele ainult naisenimesid , kuulu järgi oma naise või sõbratari nime .
Pole aga teada ühtegi ämma-nimelist taifuuni .
Tänu feministide protestidele on alates 1970. aastate lõpust kasutusel nii naiste kui meeste nimed , mis on aasta algusest reastatud kordamööda tähestiku järjekorras .
Igal ookeanil ja isegi selle eri osades on kasutusel omaette nimekiri .
Nii oligi ülemöödunud aastal esimene troopiline tsüklon Kariibi mere piirkonnas ja Põhja-Atlandil Ana , järgmine Bill jne .
Läinud aasta nimede rida oli sama , mis 1992. aastal ( ega häid nimesid ilmselt palju valida pole ) : Alex , Bonnie , Charley , Danielle , Earl , Frances , Georges , Hermine , Ivan , Jeanne , Karl , Lisa , Vaiksel ookeanil Zeb , Babs - kõik ilusad lühikesed poiss- ja tütarlapse nimed .
Aga millist õudu nende nimekandjate lähenemine tekitab !
Paar tormi ( Earl ja Hermine ) andsid küll vaid elustavat vihma põua all kannatanud USA lõunaosariikidele .
Mida tegid Bonnie , Georges või Mitch , seda kuulsime-lugesime sügisel pea iga päev .
Tormide nimede valiku järgi võib otsustada ka piirkonna inimeste nimede üle .
Meil küll kõlaks lõbusalt teade : “ Ila läinud , Kama tuleb ! ”
( taifuunid Solomoni merel ) või “ Bordella ohustab ! ”
( India ookeanil ) .
Joosep Tootsi soovitatud nimi Kolumbus Krisostomus kõlbaks küll sisult , kuid mitte pikkuse tõttu , seevastu Bruno on kasutusel , Bennot ja Bernhardi pole nimekirjades silmanud ( küll on olemas Peni ) .
Vaiksel ookeanil võib teid kunagi tabada Isa karistav käsi .
Millal , ei oska öelda , sest mõnes sealses piirkonnas pole taifuunide nimed aastatega seotud ( nagu Atlandil ) , vaid järgnevad pidevas reas .
Andrew ei tule iial tagasi !
Lisaks Andrew'le ei kollita enam kunagi Mehhiko lahe äärseid maid Alicia , Gilbert , Hugo , Marilyn , Bob ja mõned teisenimelised orkaanid , mida kutsutakse pensionärideks .
Omal ajal põhjustasid nad suuri purustusi koos paljude inimohvritega , ning seetõttu jäävad alatiseks ajalukku .
Nii algaski 1998. aasta nimekiri Alexiga , aga mitte Andrew'ga , nagu 1992. aastal .
Vaiksel ookeanil lisatakse eriti tugevaile taifuunidele epiteedid mammut või super ( mammuttaifuun Vera , 1998. aasta supertaifuunid Zeb ja Babs ) .
Üks orkaan on läinud ajalukku Suure Orkaani nime all .
See möllas Kariibi merel oktoobris 1780 , hävitades mitu laevastikku , palju linnu , terveid kindlusi .
Kirjeldatakse , kuidas rasked suurtükid olid paisatud oma alustelt rohkem kui 30 meetri kaugusele .
Orkaani anatoomia
Orkaani läbimõõt on väga varieeruv , ulatudes 150 - 500 kilomeetrini , mõnikord isegi kaugemale .
Selle keskel asetseb nn. tormi silm .
Enamikul on see paarikümne kilomeetri laiune .
Ilm on seal hoopis isepärane - petlikult ilus , sageli ka vaikne .
1926. aasta 18. septembril ründas orkaan Miami linna Floridas , tuule kiirus oli üle 180 km tunnis , lendasid majade tükid , sadas paduvihma , kõik oli nagu tugeva tormiga ikka sealkandis .
Ja siis tuli vaikus , päikesepaiste .
Elanikud ruttasid rannale imetlema lainete mängu .
Ning äkki tuli veel tugevam tormi-iil , tohutud lained kandsid ookeani sadu inimesi .
Vaikust oli olnud alla tunni , mille jooksul orkaani silm oli just poolsaarest üle jõudnud .
Sarah paistis taifuunide seas silma selle poolest , et tal oli koguni kaks silma !
Need olid küll üksteise sees .
Veelgi petlikum oli 1960. aastal taifuun Carmen , kes ( õigemini muidugi , mis ) peatas oma erakordselt suure silma , mille läbimõõt oli Eestiga võrdne - 350 km - , terveks ööpäevaks Okinawa saarte kohale , ning tekitas ootamatult startides suuri purustusi .
Tol ajal ei olnud tormihoiatuste süsteem sellisel tasemel nagu praegu .
Nüüd teavad arenenud maades kõik , millal võib kergemalt hingata .
Kõige raevukamad tuuled puhuvadki just silma äärel .
Andrew'd ja Debby't uurides märkasid teadlased mitme tornaado-taolise keerise olemasolu silma lähedal , mis ilmselt sünnitavadki väga tugevaid purustavaid tuuli .
Üks ohu allikas on veel kiire õhurõhu alanemine .
1979. aasta oktoobris Guami saart rünnanud taifuunis nimega Tip on registreeritud kõige madalam õhurõhk merepinnal , 870 millibaari ( 653 mm elavhõbedasammast ) .
Seal pandi tormi ootel kogu õrn aparatuur maa-alusesse punkrisse .
See oli aga liiga hermeetiline - taifuuni üleminekul lõhkes sisemise rõhu mõjul punker nagu suur pomm ning sinna peidetud asjadest ei jäänud peaaegu midagi järele .
Andrew ' üle-elanu kirjeldas , kuidas tuul puuris seina sisse augu ja sealtkaudu , samuti läbi uste ja akende , kadusid toa sisustus , riided , madratsid ja muud esemed otsekui tolmuimejasse .
Sinnkohal tasub meenutada , et viimati , 1998. aasta 19. oktoobri tormi ajal , langes õhurõhk Hiiumaal vaid 984 millibaarini , mis annab aga tugeva tormi mõõdu välja isegi troopikas .
Hoidke eest - veevall veereb !
Raju jõudmisel rannikule on veel üks ohuallikas - tormi- ehk tõusulaine , mille õhurõhu muutus orkaanis kaasa toob .
Nõrkadel orkaanidel on see vaid paari meetri kõrgune , tugevatel kaasnevad temaga väga suured purustused .
1900. aastal kaotasid oma elu üle kuue tuhande Galvestoni elaniku , kui tõusulaine jõudis selle Mehhiko lahe äärse linna tänavaile .
Praegu on Galveston kaitstud 18 km pikkuse ja 6 meetri kõrguse tammiga .
Suurimaks tõusulaineks ajaloos loetakse 12meetrist veevalli , mis tõi hukatuse 1737. aastal Bengali lahe äärsetele aladele .
Hukkunute arvu loeti üle 300 000 .
Pärast seda , kui üks 1961. aasta orkaan räsis Kesk-Ameerika riigi Belize pealinna Belize Cityt , ehitati uus pealinn Belmopan merest 80 kilomeetri kaugusele .
Paar korda on ka Eestist mammut1tormid üle käinud .
Nendegi tugevus on võrreldav mitmete taifuunidega .
Paljudel on meeles muidugi 1967. aasta augustitorm , mis murdis maha tuhandeid puid , eriti Loode-Eestis .
Tallinnas ja Põõsaspeal mõõdeti siis tuule kiiruseks 35 m/s .
27. oktoobril 1969 tabas Ruhnu saart tuulepuhang 48 meetrit sekundis .
Mis siis veel rääkida kiirusega 70 - 90 meetrit sekundis liikuva troopilise orkaani jõust !
Suur oktoobriorkaan nimega Mitch
Möödunud aasta oktoobris-novembris läks ajalukku Mitch , mida loetakse Suure Orkaani ( 1780 ) kõrval kõige laastavamaks supertormiks Kariibi mere basseinis .
Tugevad tuuled , mudavoolud , paduvihmad ( paiguti sadas alla kuue tunniga Eesti aastane kogus vihmavett ! ) hävitasid sadu linnu ja külasid .
Ametlikud arvud räägivad 11 000 hukkunust ning 13 000 kadunust .
Koduta jäänuid hinnatakse 2,8 le miljonile .
Kannatada said eelkõige Honduras ja Nicaragua , kaotusi oli mitmes Kesk-Ameerika riigis .
Hondurase president Carlos Flores Facusse teatas , et torm viis maa arengu poole sajandi võrra tagasi .
Saatuse iroonia : kodusõdade ajalgi ei suudetud piirkonnale tekitada sellist kahju , nagu nüüd ühe tormiga .
Orkaanirohkemad aastad
1933. aastal oli Atlandil 21 troopilist tormi ja orkaani .
1964 paistis selles osas enim silma Vaikse ookean , selle loodeosas oli 39 troopilist tormi , millest 29 arenes taifuuniks .
Kõige tugevam orkaan või taifuun ?
12. oktoobril 1979 langes Vaikse ookeani loodeosas taifuunis nimega Tip õhurõhk rekordiliselt madalale - 870 millibaarini , tuule kiiruseks hinnati siis 85 m/s .
Veel 1500 kilomeetri raadiuses ulatus tuule kiirus 15 m/s .
Võrdluseks : troopiline tsüklon Tracy , mis hävitas jõululaupäeval 1974 Lääne-Austraalias Darwini linna , tegutses vaid 50kilomeetrise raadiusega .
Orkaanide uurimiseks kasutatakse lisaks maapealsetele ilmavaatlustele ja satelliitidele veel USA lennuväe “ orkaaniküttide “ eskadrille , mis baseeruvad Mississipi osariigis Biloxis ning Guami saarel Vaikses ookeanis .
NB !
Trükinumbris andmed läbi aegade tugevamate orkaanide kohta ning orkaanide skaala !
AIN KALLIS ( 1942 ) on Eesti Meteoroloogia ja Hüdroloogia Instituudi juhtivteadur .
Geograafiakandidaat .
Koostanud TÕNU LAAS ( 1969 ) Tallinna Pedagoogikaülikooli rakendusfüüsika õppetooli assistent .
Füüsikamagister .
Suutelisus taandada kõike lihtsatele fundamentaalseadustele ei tähenda suutelisust alustada neist seadustest ja siis konstrueerida universumit .
- Philip W. Anderson “ More is Different ” .
Science Magazine ( 1972 )
Insenerimatemaatika esimene seadus : kõik lõpmatud read koonduvad , ja enamasti koonduvad esimeseks liikmeks .
Kas sa ikka tead , et enamusel inimestest on rohkem jalgu kui keskmiselt ?
See on ilmselge , näiteks 57 miljoni briti hulgas on tõenäoliselt 5000 ühe jalaga inimest .
Seetõttu keskmine jalgade arv inimestel :
( ( 5000 x 1 ) + ( 56 995 000 x 2 ) ) / 57 000 000 = 1,9999123 …
Ning kuivõrd enamusel on 2 jalga …
Kas tead , kui loll võib üks keskmine mees olla ?
Definitsiooni järgi on pooled isegi rumalamad kui see keskmine .
- J. R. Dobbs
Elektriinsener loeb mingit raamatut ja aeg-ajalt hüüatab kõvasti “ Vot kus lugu !
Poleks kunagi uskunud !
Ei või olla ! ” ja naerab valjult .
Korraga hüüab : “ Täiesti uskumatu ! ”
“ Mida te seal loete ? ” küsivad naabrid kooris .
“ Õigekeelsussõnaraamatut . ”
“ See peab olema suurepärane !
Ma ei saa sellest üldse aru . ”
Geoloogid on hämmastama panevad .
Nad teavad sadu sõnu erinevat sorti muda kohta ja sadu sõnu asjade kohta , mis on juba miljoneid aastaid kadunud .
Üks üliõpilane küsis , miks ta oma kontrolltöö eest 0 punkti sai .
“ Tranil on täpselt samad vastused ja ta sai 100 punkti . ”
“ Tranil oli teine variant . ”
K : Mitut liiki füüsikuid on olemas ?
V : Kolme - need , kes oskavad loendada ja need , kes ei oska .
Insenerid arvavad , et nende võrrandid on tegeliku maailma aproksimatsioon .
Füüsikud arvavad , et tegelik maailm on nende võrrandite aproksimatsioon .
Füüsik-eksperimentaator tõstab kurvalt pea mikroskoobi kohalt ja küsib kolleegilt :
“ Ega sa tea antonüümi sõnale “ Eureka ” ? ”
Kuulus matemaatikaprofessor oli linnas konverentsil .
Ta saabus mõned päevad varem ning nõustus pidama kohalikus kolledzis nooremate kursuste üliöpilastele loengu .
Kui ta oli tahvli juba mitmeid kordi katnud igasuguste Besseli funktsioone puudutavate võrrandite ja valemitega , tuli tal meelde , et auditooriumis peaksid enamuses nooremad üliöpilased olema , kes pole Besseli funktsioonist midagi kuulnud .
Tundes , et ta on rääkinud tudengeile midagi sellist , mis neil kaugelt üle pea on , pöördus ta ringi ja küsis , et kas keegi on Besseli funktsiooni näinud .
Auditoorium oli vait .
Lõpuks söandas üks tudeng tõsta käe ja märkis , et ta pole iial varem Besseli funktsiooni näinud .
Professor noogutas nõusolevalt .
Keeras siis ilma mingi kõhkluseta ringi , osutas tahvlile , öeldes : “ Vaat ' , siin on mõned ! ” ja jätkas loengut .
Üks statistik arvutas välja , et tõenäosus pommi leidumiseks lennukis on üks miljondik .
Ta leidis , et see on natuke liiga suur ja keeldus lennukiga reisimast .
Kord oli ta siiski kodust küllalt kaugele mingile konverentsile sattunud .
Tema kolleeg imestas : “ Kuidas sa küll nii kaugele oled tulnud ?
Rongiga ? ”
“ Ei , lendasin . ”
“ Noh , kuidas selle pommide leidumise tõenäosusega on ?
Enam ei kardagi ? ”
“ Ei , ma arvutasin välja - tõenäosus selleks , et lennukis oleks kaks pommi , on 10 - 12 ja see on tõepoolest väike arv . ”
“ ???? ”
“ Ma võtsin oma pommi ühes . ”
K : Mitut evolutsiooniteooria spetsialisti läheb vaja pirni vahetamiseks ?
V : Vaid ühte , kuid see võtab aega miljon aastat .
K : Mitu akadeemikut on vaja , et vahetada lambipirni ?
V1 : Mitte ühtegi .
Selle jaoks on juhendatavad tudengid .
V2 : Viit .
Üks kirjutab granditaotlust , teine teeb matemaatilist modelleerimist , kolmas kirjutab uurimistööd , neljas pakub töö avaldamiseks ja viies rakendab üliõpilase tööle .
K : Mitu laborijuhatajat on vaja , et vahetada lambipirni ?
V : Viit : üht , et vahetada lambipirni ja nelja , kes seisavad ümber ja arutavad , kas lähenemine on õige või mitte .
K : Mitu laboranti on vaja , et vahetada lambipirni ?
V : Ühte , kuid tõenäoliselt tuleb teha kolm või neli katset , et seda paika saada .
K : Mitu teaduste doktorit läheb vaja , et vahetada lambipirni ?
V : Ühte , kuid tõenäoliselt tuleb teha kolm või neli katset , et seda õigesti paika saada , sest tõenäoliselt annab ta selle - laborantidele teha .
K : Mitu kraadiõppe üliõpilast läheb vaja , et vahetada lambipirni ?
V1 : Vaid ühte , kuid see võtab kuni viis aastat aega .
V2 : Kõik sõltub grandi suurusest .
V3 : Kahte , ja professorit , et raha vastu võtta .
V4 : 1 / 100 .
Kraadiõppetudeng peab päeva jooksul 100 pirni vahetama .
V5 : Ma ei tea , kuid tehke mu stipendium maksuvabaks ja andke mu juhendajale 100 000 dollari suurune grant .
Siis ma võin kindel olla , et ta ütleb mulle , kuidas teha tööd , et ta võiks sellele eluliselt tähtsale küsimusele vastuse leidmise eest raha vastu võtta .
Enn Kasak ( 1954 ) Tallinna Pedagoogikaülikooli dotsent .
Füüsika-matemaatikakandidaat
Astroloogia kolmest peamisest taevasest komponendist - planeetidest , sodiaagimärkidest ja majadest - võeti Babüloonias kasutusele kaks esimest .
Planeetidest oli juba juttu ( vt. “ Horisont ” nr. 2 1999 ) .
Vaatleme korraks ka sodiaagimärkide tähendusi , ja siis juba varase astroloogia kolme perioodi Mesopotaamias .
Tähtkujudest
Sodiaagi tähtkuju , nagu iga teinegi tähtkuju , katab taevas mingi ala , kus see tähtkuju asub .
Märgi all aga tuleb mõista mingit lõiku ( tavaliselt üht kaheteistkümnendikku ) ekliptikast .
Kõik sodiaagimärgid kokku katavad kogu ekliptika .
Mesopotaamia astroloogias olid esialgu kasutusel tähtkujud , mis on oma suuruselt kaunis erinevad .
Siinkohal vaatleme alistatud Babüloonia perioodi tähtkujusid , mis ei erine oluliselt hilisbabüloonia perioodi omadest .
Astroloogidele olid eriti olulised ekliptikalähedased tähtkujud , läbi mille kulgeb Kuu või Päikese tee .
Üksikud tähed kui astroloogilistes tekstides suhteliselt ebaolulised , jätame seekord vaatluse alt kõrvale , neid läheb peamiselt vaja Kuu asendi kirjeldamisel mingi tähtkuju suhtes .
Kõige sagedamaks erandiks on hele täht Siirius , mille nimeks on olnud Oda või Vibu ja hiljem Päikese tähekoer .
Kokku on teadaolevates astroloogilistes tekstides nimetatud ainult üheksat kinnistähte .
Horoskoopides kasutatud tähtkujud on väga lähedased tänapäevastele sodiaagi tähtkujudele .
Babüloonia horoskoopides esinevate tähtkujude nimesid .
Jäär HUN , LU , LŪ HUN .
GÁ Töömees Sõnn GU 4  .
AN , MSL .
MSL Taevapull , Tähed Plejaadid MŪL . MŪ L , MUL MUL Tähed , Juuksekahl Kaksikud MAŠ .
MAŠ Suured Kaksikud Vähk ALLA Krabi Lõvi A , UR .
A Lõvi Neitsi AB .
SÍ N Vagu Kaalud RÍ N Kaalud Skorpion GÍ R . TAB Skorpion Ambur PA Ambur ( ? )
Kaljukits MÀŠ Kitskala ( Meripoisur ? )
Veevalaja GU Suur Ainus ( ? ) , Veevalaja Kalad KUN , KUN .
MEŠ , ZIB .
ME Sabad
Teiste babüloonia tähtkujude osas on erinevused tänapäevastest palju suuremad .
Veomees on näiteks Kõver sau või mõõk , Perseus Vanamees ja Orion Taevakarjus .
Mõned tähtkujud ei lange isegi üldjoontes tänapäevastega kokku - Veevalaja põhjaosa ning poole Pegasuse asemel oli tähtkuju nimega Pääsuke .
Huvitav on teada , et vastupidiselt üldlevinud arvamusele pole aga Kaalud sugugi mitte hiline Julius Caesari auks moodustatud tähtkuju , vaid palju vanem .
Kaalud sümboliseerisid arvatavasti sügisest võrdpäevsust .
Varane astroloogia .
Mesopotaamia astroloogia läbis oma arengus kolm perioodi .
Varane ehk ennete astroloogia ..
Primitiivne sodiaagiline astroloogia .
Horoskoobiline astroloogia .
Varane astroloogia oli kasutusel assüüria-babüloonia astraalreligiooni perioodil .
Sellest perioodist on säilinud ennustuseseeria Enūma Anu Enlil , mille algversiooni dateeritakse teise tuhandesse e.Kr.
Kuigi seda kasutati aktiivselt ka Assurbanipali ajal .
Varases astroloogias toimub ennustamine mitmesuguste ennete kaudu .
Näiteks peeti väga oluliseks varjutuste vaatlemist .
Assüüria perioodil osati varjutusi ja ka juba ette näha .
On säilinud palju tahvleid Assüüria astroloogide ettekannetega kuningale .
Õukonna astroloogid kirjutavad oma aruannetes hoolega kuidas vaadeldi ja kas varjutuse ajal planeedid paistsid , kuidas vari liikus .
Kuu erinevad piirkonnad seati vastavusse geograafiliste piirkondadega ja nii võis juhtuda , et varjutusest tulenev halb läks hoopis naaberriigi kraesse .
Neljateistkümnendal päeval teeb Kuu varjutuse .
See [ ennustab ] halba Elamile ja Amurrule , kuid on kasulik kuningale , minu isandale .
Las kuninga , minu isanda süda rõõmustab .
Neljateistkümnendal Adari [ XII ] päeval teeb Kuu varjutuse .
Kui Kuu teeb varjutuse Adari 14. päeva õhtuse vahikorra ajal , siis tähendab see otsust maailma kuningale , Uri kuningale ja Amurru kuningale .
Kuuvarjutuse ajal pole Jupiteri ja Veenust [ näha ] .
Kui Kuu teeb varjutuse Adaris , [ siis ] Elami kuningas [ sureb ] .
Kui varjutus toimub õhtuse vahikorra ajal , tähendab see halba Akadile .
[ -- ]
Aegamööda muutub lisaks ilmale , pilvisusele ja tuulele oluliseks ka planeetide asend varjutuse ajal ning nende liikumine üksteise suhtes .
Kui Jupiter seisab Kuu sees [ Jupiteri ja Kuu ühendus ] , siis sel aastal kuningas sureb [ -- ] .
Kui Jupiter läheb Kuu sisse , siis tuleb nälg Amurrus ; Elami kuningas langeb lahingus ; Subartus tõusevad ülikud oma isanda vastu üles .
Kui Jupiter läheb Kuu sisse , siis maa majandus laostub .
Kui Jupiter väljub Kuu tagaküljest siis tuleb sõjategevus maale .
Samalaadne ennustamine paleele ja kuningale on kasutusel ka hilisbabüloonia perioodil , kuid siis ilmnevad juba uued tendentsid .
Primitiivne sodiaagiline astroloogia
Hilisbabüloonia ehk Kaldea riik tekkis pärast Assüüria hävitamist babüloonlaste poolt liidus meedlaste ja pärslastega ( täpsemini iraanlastega ) .
Tolleaegsete Iraani usundite , Mitra kultuse ja zoroastrismi eelversiooni , zurvanismi mõju oli Babüloonias suur .
Zurvanismi järgi on kõik maailmas toimuv igikestva aja ( ajajumal Zurvani , kõige maailmas leiduva esivanema ) poolt täpselt ette määratud .
Ettemääratuse indikaatoriteks on taevatähed .
Kui tähed pöörduvad tagasi algsetele positsioonidele nn. suure aasta lõpus , siis hakkavad kõik sündmused kuni viimaste üksikasjadeni korduma .
Sellist õpetust on nimetatud ka astraalfatalismiks .
Kreeka filosoofiaski võime leida selle õpetuse jälgi .
Näiteks Pythagoras ütles : “ … kõik , mis millalgi juhtus , kordub ettemääratud ajal uuesti ja pole midagi tõeliselt uut .
” Stoikute õpetuse järgi hävib maailm tules , kui kõik planeedid on tagasi pöördunud algpositsioonidele ning seejärel tekib uus maailm .
Kuni tähed liiguvad samasuguseid teid mööda nagu varem , kordub kõik muutumatul kujul , “ … uuesti ilmuvad Sokrates ja Platon … , kõik kordub muutumatuna vähimaiski üksikasjus .
” Suure aasta pikkuseks pakkus Herakleitos 18 000 aastat , stoikud pidasid seda 360 korda pikemaks .
Zurvani sünnitatud kaksikutest , üks on hea ja teine kuri , kujunevadki Zarathustra usureformi läbi , zoroastrismis ehk mazdaismis , kaks peamist jõudu hea Ahura Mazda ja halb Angra Mainju ehk Ahriman .
Astronoomilises tekstis MULAPIN on kirjeldatud tähtkujusid Kuu liikumisteel ehk jumalaid , kes seisavad Kuu teel ja kelle alasid Kuu igal kalendrikuul läbib … .
Üles on loetud 18 tähtkuju , mis näitab selgesti , et jutt on tähtkujudest , mitte märkidest .
Hiljem , sodiaagilise astroloogia ajal võeti kasutusele sodiaagimärgid - võrdsed ekliptika lõigud , milles sisaldus samanimeline tähtkuju või selle osa .
Vaadeldi Kuu ja planeetide liikumist sodiaagimärkide suhtes ning sellest põhjal ennustati .
Tekstides esines ka lõike , milles kasutati korraga nii tähtkuju ( astronoomilises mõttes ) kui märgi ( astroloogilises mõttes ) mõistet .
Kui aga öeldi , et Nisani kuu alguses on Jupiter ja Veenus on Kaksikute alguses , siis seda saab tõlgendada üksnes astroloogiliselt .
Näiteks viljasaaki ennustati Kuu asendi järgi sodiaagimärgi suhtes Siiriuse heliaakilise tõusu päeval .
Kuna päike liigub oma aastast liikumist vastupäeva tähtede suhtes , siis täht , mis alles eile veel mattus koiduvalgusesse , tuleb oma heliaakilise tõusu päeval hommikutaevas enne lõplikku koitu korraks nähtavale .
Siiriuse heliaakilise tõusu järgi ennustati Egiptuses Niiluse üleujutuse algust .
See näide näib kinnitavat arvamust , mille järgi ekliptika jagamine võrdse pikkusega märkideks võib olla Egiptuse mõju tagajärg .
Assüüria vallutused Egiptuses viisid need kaks suurt piirkonda otsekokkupuutesse .
Kaunis tihe oli ka Kaldea riigi ja vabanenud Egiptuse läbikäimine , vahel vaenulikum , vahel sõbralikum .
Egiptuses jagati ekliptika 36 jääraks , igaühes neist veetis Päike 10 päeva ( sellest kreeka nimetus dekaan ) .
3 jäära andsid ühe kuu ning samas ühe kaheteistkümnendiku ekliptikast .
Sodiaagiline astroloogia nõudis astronoomialt palju rohkem kui ennete astroloogia .
Hakati tegema täpseid Kuu vaatlusi , täpsustati ka planeetide perioode .
Tekkisid teadmised , mida sai kasutada ka planeetide ja kuu asendi väljaarvutamiseks nähtavuse puudumisel .
Selline astronoomia tase on paratamatult vajalik hiljem , sünnihoroskoopide koostamise ajal , sest laps võib sündida ka päeval või pilvise ilmaga .
Horoskoobiline astroloogia
Juba teisel tuhandil e.Kr. on kirja pandud ennustus : Kui laps sündis 12 kuul , siis see laps elab kaua ja sünnitab palju lapsi . .
Kuigi sellisel primitiivsel ennustusel on rabavalt sarnaseid analooge tänapäevastes ajalehesabades , on see siiski kaugel horoskoobilisest astroloogiast , mis tekkis Mesopotaamias Pärsia ülemvõimu perioodil .
Selleks ajaks saavutas Iraanis ülemvõimu mazdaism , mille järgi headuse ja valguse kehastaja Ahura Mazda on maailma looja ning teda sümboliseerib tuli .
Pimeduse ja kurjuse kehastaja Ahrimanaga põhjustab küll inimeste maailmas palju halba , kuid jääb tulevikus siiski kaotajaks .
Ahura Mazda oli vaieldamatu kõrgeim jumal .
Kui Kyros vallutas Babüloni , võttis ta kinni kullast Marduki kuju paremast käest ja sai sellega jumala õnnistuse olemaks Babüloni kuningas .
Dareios ei seganud ennast babüloonia religiooni asjadesse .
Babülon aga ei osanud seda hinnata ja tõusis pärslaste vastu üles .
Xerxes summutas ülestõusu , võttis endale kuldse Marduki kuju ning tappis tema ülempreestri .
Ülijumala probleem oli seks korraks lahendatud .
Pärsia usundit saab kreeka autoritele tuginedes tõlgenda nii , et inimhinged hõljuvad tiivulistena taevastes regioonides , kust nad siis tiibade kaotamise tõttu maa peale kukuvad ja inimkehadesse asuvad .
Platoni dialoogist “ Phaidros ” on selgesti näha , kuidas see seostub astroloogiaga .
Platoni järgi toimivad taevas oma sõjavankritel Zeus ja üksteist peajumalat .
Nendega koos on taevane sõjavägi : jumalad ja deemonid , keda saadavad neid järgivate inimeste hinged .
Alla kukkunud hinged järgivad pärast sündi inimkehas neidsamu jumalaid , keda taevaski .
See tähendab , et planeetide asend sünnihetkel määrab lapse sisse asunud hinge kalduvused , sellega ka saatuse .
Mitra kui päikesejumala kultus andis hiljem erilise tähenduse märgile , milles päike asus .
Seda süvendas ka Egiptuse mõju .
Esialgsel Mesopotaamia perioodil aga polnud päikesemärk veel selle tähendusega , mis hellenistlikus astroloogias .
Sünnihoroskoopide tegemiseks oli aga ka üks hoopis proosalisem põhjus - Pärsia vallutajad ei vajanud babüloonia astroloogide teeneid , neil tuli hakata leiba teenima uuel viisil .
Kaudsetel andmetel võib arvata , et horoskoope hakati koostama umbes 450 aastal e.Kr.
, ning peagi levis info sellest ka Kreekasse .
Aristotelese andmeil olla üks Süüria maag tulnud Ateenasse ja Sokratesele ennustanud muude õnnetuste hulgas ka vägivaldset surma .
Hetkel on leitud umbes kolmkümmend babüloonia horoskoopi .
Esimene teadaolev kiilkirjas horoskoop pärineb aastast 410 e.Kr. ning viimane aastast 69 e.Kr.
Babüloonia sünnihoroskoop ennustab lapse tuleviku , iseloomu ja elukäiku lähtudes planeetide asendist sünnihetkel .
Aluseks võeti enamasti sündimisele eelneva päikeseloojangu alguse moment , sest babüloonlastel , nii nagu paljudel kuukalendrit arvestavatel rahvastel , algas ööpäev päikeseloojangul .
Hiljem määratleti sünniaeg veerandi ööpäeva täpsusega .
Teadaolevatest väga vanadest horoskoopidest tuntuim kirjeldab taevast 30. aprilli paiku 410 e.Kr.
Selle tekstist võib lugeda : Nisani kuu 14 [ ?
] päeva öösel , …
Šuma-usuri poeg , Šuma-iddina poeg , [ -- ] sündis .
Sellel ajal oli Kuu Skorpioni suiste allosas , Jupiter kalades , Veenus Sõnnis , Saturn Vähis , Marss Kaksikutes , Merkuur , mis oli loojunud , oli nähtamatu .
[ -- ] ( Asjad ? ) lähevad [ Asjaolud kujunevad ?
] sinu jaoks soodsalt .
Ennustused on tavaliselt üldised , isikuomadustesse puutuvad , hoidutakse konkreetsetest ennustustest .
Esialgu leidub horoskoopides ka varaastroloogilisi , peamiselt varjutustega seotud pseudohoroskoobilisi ennustusi : [ -- ] Kui laps on sündinud ja ta väikelapsepõlves toimub päikesevarjutus : Ta sureb võõras linnas ja tema isamaja puistatakse laiali .
Horoskoobilised ennustused on reeglina positiivsed .
Kui ennustatakse , et laps ei saa rikkaks , siis leitakse palju võimalusi kuidas rikastumine tagaukse kaudu uuesti sisse tuua .
Näiteks 263. a eKr tehtud horoskoobis on öeldud : Tal saab varandusest puudu olema , … [ - - ] Tema päevad [ eluea mõttes ] saavad pikad olema .
[ -- ] Tal on … - d ja naine .
Ta saab nägema ( ? ) tulu .
[ -- ] .
Aja jooksul muutuvad planeetide asendid aina olulisemaks .
Näiteks 235. a eKr tehtud horoskoobis kirjutatakse : .
[ -- ] Jupiter on 18 kraadi Amburis .
Jupiteri koht [ tähendab ] : [ tema ] elu [ ?
] saab olema edukas , rahulik ; tema rikkus on kauakestev , pikad päevad [ pikk elu ] ..
Veenus oli 4 kraadi Sõnnis .
Veenuse koht [ tähendab ] : Kuhu ta ka ei lähe , on tal õnne , tal saab olema poegi ja tütreid .
Merkuur koos päikesega Kaksikutes … koos Päikesega .
Merkuuri koht [ tähendab ] : tema saab palju tähtsamaks kui ta vennad [ -- ] .
Küllap astroloog juba teadis , kellele lastest Kreeka päritoluga jõukad vanemad kalli raha eest horoskoopi tahtsid .
Kaldea ( hilisbabüloonia ) horoskoopides on hästi näha astroloogia põhielementide kujunemine , välja arvatud majade süsteem ja päikesemärgi tähtsustamine , mis mõlemad on hilisemat päritolu .
Astroloogide jutud oma eriala pikast vanusest on õiged , kuid väited selle kohta , nagu oleks tähtkujude ja planeetide mõju avastatud pikaajalise vaatlemise teel , ei leia Mesopotaamia astroloogia ajaloost mingit tuge .
Selle asemel võib jälgida sünnihoroskoopide kombineerimist ja kohandamist vastavalt vajadusele .
Kõigepealt kujundatakse tõlgendamise paindlikkus ning alles seejärel tekivad reeglid ja raamid horoskoobi koostamiseks .
Lõpetuseks
Ennustamiskunst oli Mesopotaamias , nagu mujalgi , antiikajal kõrgelt hinnatud .
Astroloogia nihkus aja jooksul teiste ennustamismeetodite hulgas esile .
Selle põhjuseks oli vanababüloonia astraalreligioon , taevanähtuste kui ennete mastaapsus ning nende ennustamise võimalus .
Babüloonia astroloogia jõudis sünnihoroskoopide koostamiseni , kuid selle tehnika põhjalikum väljatöötamine jäi hilisemasse perioodi .
Babüloonia horoskoopides võetakse arvesse planeete , tähtkujusid , osaliselt ka planeediasendeid , eriti nende ühendusi Päikesega .
Kasutusele võeti planeedi salajane kodu - tähtkuju , milles asudes on planeedil eriline mõju .
Usutavasti kujunes just sellest hellenismiajastul välja planeetide domineerimise ja eksiili õpetus .
Ilse Sinivee arvutiõpetaja .
Mitmete arvutiõpetuse raamatute autor .
Kui arvutisse on installeeritud Microsoft Windows ' 98 , saab elektronposti saatmisel valida mitme võimaluse vahel .
Kirju saab koostada ja saata soovikohase Windowsi keskkonda installeeritud Interneti sirvijaga või elektronposti programmiga , näiteks Netscape'i , PegasusMaili vms abil .
Lisaks saab kirjade jaoks kasutada veel MicrosoftiInternetExplorerit ja OutlookExpressi .
Kirjad MS Internet Exploreriga
Posti saatmiseks MicrosoftInternetExploreri abil teha topeltklõps selle ikoonil .
Ekraanile avatakse InternetExploreri tööaken , mille tööriistaribal vajutada nupule Mail ( post ) .
Nupu all avaneb menüü .
Pärast sellel käsul ReadMail ( sissetulnud kirjad ) klõpsamist avatakse ekraanile MicrosoftOutlooki kirjakastiaken Inbox .
Aknas paikneb kirjaloetelu , soovitud kirja lugemiseks viia kursor selle nimele ja teha sellel topeltklõps .
Ekraanile tuuakse soovitud kirjaga aken .
Uue kirja koostamiseks klõpsata MicrosoftInternetExploreri nupult Mail avaneval menüül käsul NewMessage ( uus kiri ) või valida akna Inbox koostamismenüüst Compose käsk NewMailMessage .
Nii üks kui teine käsk avab ekraanile akna UntitledMessage uue kirja jaoks .
Akna lahtrisse To ( kellele ) sisestada kirja saaja elektronposti aadress , nt ants@online.ee , lahtrisse Cc selle isiku elektronposti aadress , kellele soovitakse saata kirjast koopia .
Aadresside sisestamise hõlbustamiseks võib kasutada programmi aadressiraamatut .
Selleks vajutada uuekirjaakna tööriistaribal raamatupildiga nupule .
Ekraanile tuuakse dialoogikast , mille vasakus osas paiknevad elektronposti aadressid .
Vajaliku aadressi kasutamiseks klõpsata sellel ja vajutada seejärel kasti parempoolses osas paremale suunatud noolega nupule .
Samas on võimalik ka valida , kas aadress läheb lahtrisse To või Cc .
Pärast aadressi ja lahtri valimist vajutada dialoogikasti allosas nupule OK .
Kast suletakse ja valitud aadress paigutatakse kirjaakna aadressilahtrisse .
Lahtrisse Subject tippida paari sõnaga kirja teema .
Kirja tekst sisestada akna alumisse lahtrisse .
Kirja tekstis on soovitav vältida eesti täpitähtede ä , ö , ü , õ kasutamist .
Kirja Internetti läkitamiseks vajutada akna tööriistaribal nupule Send ( saata ) .
Kirjad Outlook Expressiga
Windows ' 98 pakub uuendusena võimalust saata elektronposti programmi OutlookExpress abil .
Kui Windows on arvutisse installeeritud sobivas mahus , paigutatakse pärast installeerimise lõppu OutlookExpressi ikoon Windowsi tööaknasse ( desktop ) .
Kui teha topeltklõps OutlookExpressi ikoonil , avatakse ekraanile aken OutlookExpress .
OutlookExpressi aken koosneb kahest osast .
Vasakpoolses osas on kaustapuu ja paremas osas selle kausta sisu , mille nimel on kursor vasakpoolses osas .
Kui kursor on akna vasakpoolses osas kaustal OutlookExpress , on akna parempoolses osas nupud ReadMail ( sissetulnud kirjad ) , ReadNews ( uudised ) , ComposeaMessage ( koostada kiri ) , AddressBook ( aadressiraamat ) , DownloadAll ( tuua aknasse uued saabunud kirjad ) ja FindPeople ( adressaatide otsing ) .
Sissetulnud kirjade lugemiseks klõpsata OutlookExpressi aknas nupul DownloadAll .
Enne saabunud kirjade aknasse kuvamist tuleb ekraanile dialoogikast , kuhu kirjakasti valdaja peab sisestama oma parooli .
Uue kirja koostamiseks klõpsata nupul Composea Message .
Ekraanile tuuakse aken uue kirja jaoks , mis täita tavalisel viisil ( vt k.a. “ Horisont ” nr. 1 ja nr. 2 artiklid elektronposti kohta ) .
Kui klõpsata OutlookExpressi akna vasakpoolses osas kaustal Inbox , tuuakse akna parempoolsesse ossa kirjakast Inbox .
Kirjakastiaken koosneb kolmest osast : vasakul paiknevast kaustapuust ja parempoolsest kirjade kaustast .
Kausta ülaosas on toodud saabunud kirjade loetelu , allosas aga avatuna see kiri , mille nimel paikneb kursor loetelul .
Nii kirjakasti vasakpoolse kui ka parempoolse osa suurust saab reguleerida , vedades vajalikke eraldusjooni hiirega .
Soovitud kirja lugemiseks klõpsata sellel loetelul .
Kiri avatakse akna allossa .
Kui kirjakasti loeteluga osa täidab akna parempoolse osa tervenisti , tuleb soovitud kirja lugemiseks teha topeltklõps kirja nimel loetelul .
Ekraanile avatakse kirjaaken valitud kirjaga .
Uue kirja saatmiseks aknast Inbox vajutada nupu ComposeMessage paremal küljel paiknevale noolega nupule .
Nupu all avaneb loetelu sobiva kirjablanketi ( kaardi ) valimiseks .
Võimalik on kasutada blankette Formal Announcement ( pidulik teade ) , HolidayLetter ( kiri puhkuselt ) , BalloonPartyInvitation ( peokutse ) , Technical ( tehniline ) , Chess ( male ) , Ivy ( luuderohi ) .
Klõpsates käsul MoreStationery ( veel blankette ) tuleb blankette juurde : StoryBook ( jutukas ) , BabyNews ( titeteade ) , FunBus ( väljasõit ) , TikiLounge ( Tiki tugitool ) jt.
Kui blanketti ei soovita kasutada , klõpsata käsul NoStationery ( ilma blanketita ) .
Kirja saatmine ja eriblanketid
Valmis kirjutatud kirja saatmiseks vajutada akna tööriistariba vasakult esimesele nupule Send .
Kiri läheb esmalt kausta Outbox ja sealt mõne aja möödudes automaatselt Internetti .
Ajavahemikku , mille möödudes kirjad ära saadetakse ja kontrollitakse , kas on saabunud uusi kirju , saab kasutaja ise määrata .
Selleks valida käsud Tools / Options ( töövahendid / lisamäärangud ) ja seada kaardi General ( üldandmed ) tingimusse Check for new messages every … .. minutes ( kontrollida uute kirjade saabumist iga … min järel ) soovitud ajavahemik .
Kui kiri soovitakse kohe pärast selle valmimist teele läkitada , vajutada esmalt kirjaaknas nupule Send ja seejärel kirjakastiakna Inbox tööriistaribal nupule SendandReceive ( saata ja võtta vastu ) .
Kirjale vajaliku dokumendi lisamiseks vajutada uuekirjaakna tööriistaribal kirjaklambripildiga nupule .
Ekraanile tuuakse dialoogikast Insert Attachment ( lisada fail ) , mille abil leida üles vajalik fail .
Pärast kastis selle nimel klõpsamist ja kasti allosas nupule Attach vajutamist pannakse kirjale vajalik lisa juurde .
Kuna viimasel ajal on sagenenud juhud , kus arvuti viirusega nakatamine toimub elektronposti lisa avamise kaudu , tuleb selle avamisel olla ettevaatlik .
“ Kahtlased ” võivad olla sellised lisad , mille kirjade teemades tehakse meeldivaid või ülisoodsaid pakkumisi , näiteks pakutakse meeldivat puhkust ( Have a nice holiday ! ) või uut kirjasõpra ( Want to have a pen-friend ? ) vms .
Sedaliiki kirjade eest pakub küll kaitset ka viirusetõrjeprogramm McAfee jt.
Rein Veskimäe ajakirja “ Horisont ” teadustoimetaja
Mures norskajatega
Tartu Ülikooli kõrva- ja kurgukliinikus käivad mõnikord ka need mehed-naised , kes hädas norskamisega ja isegi endale tunnistavad , et nad kaasmagajatele “ ristiks ” kaelas on .
Meenub üks kuuldud lugu , kuidas külla tulnud turske mees öötunnid klosetipotil veetnud , et oma pahe teades pererahva und mitte häirida .
Ja istudes pealegi norskamise võimalusedki väiksemad .
Teatavasti hakkab lõrisemine pihta just selili magades , sest pehme suulagi vajub , eriti vanematel inimestel , kolksti alla ja kui õhk sealt läbi või mööda sahiseb , hakkavad lihased vibreerima .
Et norskamine on sotsiaalne probleem , tuleb ka sedalaadi ühiskonna häirijaid aidata .
Ebameeldivuste vältimiseks püütakse nende kurgulae lihaste toonus ravimise käigus normi viia .
Ent millega seda normpiiri kindlaks teha ?
Tuleb välja , et sellekski on oma mõõteriist , müomeeter .
Kas siis kohe nimetatud otstarbeks loodud ?
Kaugel sellest .
Sportlaste päralt
…
Korvialuses rüsinas saab hiiglane palli , vedrutab õhku , lajatab plastmasskera rõngavõrku ja teenib fännide aplausi .
Aga oh häda , maandumisel vajub ise kokku .
Hall jääb hiirvaikseks ja tunneb oma iidolile kaasa , sest kõõluserebendi tõttu ei ole ta võimeline omal jalal seekord enam platsiltki lahkuma …
Kui palju kordi oleme näinud sellesarnaseid juhuseid tippsportlastega - hästitreenitud inimestega , kelle lihased mõnikord siiski järele annavad .
On's see paratamatus ?
Kas on võimalusi niisuguste õnnetuste ärahoidmiseks ?
Eks seda püüta vältida ka nüüdisajal : soojendusharjutused , massaaz ja peaasi - õigesti korraldatud treeningud , mängivad siin põhiosa .
Kuid tuleb välja , et võivad umbkaudse doseerimise korral kasu asemel hoopis kahju tuua .
Kui õige püüaks selle umbkaudsuse asendada täpsusega .
Algselt just niisugusel eesmärgil on loodud Tartu Ülikooli eksperimentaalfüüsika ja tehnoloogia instituudi meditsiinitehnoloogia keskuses lihasemõõtja ehk müomeeter .
See originaalne ja maailmas teisi samasuguseid analooge mitteomav seade on mõeldud lihaste elastsuse ja pinguse mõõtmiseks , ning sattus ülikooli kurgukliinikusse poolkogemata .
Veerand sajandit tagasi
25 aasta eest kaitses Tartu ülikooli õpetatud nõukogus kaitses oma väitekirja üks Leningradist pärit naisdissertant ja tema töö oponendiks oli ülikooli noor teaduste kandidaat ning õppejõud Arved Vain .
Selles töös pakkus talle huvi kaitsja üks oluline idee , tekitada lihastes “ tehismaavärin ” .
Umbes niisugune , nagu tekitatakse maapõues , kui tahetakse helilainetega uurida selle tihedust , kivimite koostist ja muid planeedi pinnakihtide omadusi .
Just samamoodi , lihastes tekitatud ja seal levivate lainete võnkesageduse ning nende leviku kiiruse järgi püüti tookord väitekirjas näidata , mis toimub lihastes .
Täpsemalt , määrata lihastoonust .
Ühe osa sellest moodustab tahtest sõltumata lihaste mehaaniline pingus , mis säilitab meie rühti , annab kehale tasakaalu seismisel , aga on ka foonipingeks aktiivsete liigutuste korral - käimisel , võimlemisel , jooksmisel , ujumisel , suusatamisel jne .
Teise osa aga moodustab lihaste elastsus , võime taastada kiiresti oma esialgne kuju pärast pingutust .
Tookordne dissertant oli uurinud oma üsna primitiivse seadmega tõstjaid ning selgitanud , et olenevalt sportlaste keha temperatuurist ja harjutamismahust on nende skeletilihaste toonus ehk pinge , aga samuti elastsus , erinev .
Kuid ta ei saanud midagi teada arvude keeles , vaid ainult hinnanguga hea-halb .
Sellest jäi oponent Arved Vainu kummitama primitiivse seadme kõrval ikkagi hea idee : milline on bioloogilise koe vastus mehaanilisele mõjutusele ja kuidas seda täpsemalt kindlaks teha ?
Idee olulisus
Müomeetri komplekti kuulub arvuti , elektroonikaplokk ja müomeeter ise .
Kel soovi seda osta või võimalus kusagil kasutada , neile korraldatakse ka Tartu Ülikoolis erikursusi , olgu tegemist kohalike inimestega või kaugemalt , ka teistest riikidest tulnutega .
Asi on selles , et lihaspinge võib teatud asjaolude kokkulangemisel olla tavalisest kõrgem ja selle tulemusena pole lihas valmis tööks .
Vastupidi , oma liigse pinguse tõttu on ta kinni surunud veresooned , need on ahenenud ja nii aeglustub energiarikaste valkude pääs lihastesse .
Teiselt poolt , on aga lihase elastsus halb , siis tööliigutuste korral pingutuse ja lõdvestuse vahelise aja jooksul ei jõua lihas oma esialgset kuju taastada , sellega ei pääse jällegi hapnikurikas veri lihase rakku .
Need kaks suurust - lihase pingus ja elastsus ongi näitajad , mis eriti oluliselt määravad ära sportlase töö- ja saavutusvõime .
Tunda annab see sageli ka tavaelus .
Kui lihastoonus on pidevalt mingil põhjusel ülemäära kõrge olnud , siis võib juhtuda , et kõõlused või liigesed , ümbritsetuna pinge all olevatest lihastest , surutakse ülemäära kokku - kõrgenenud lihastoonus tekitab normaalsest kõrgema surve liigesepindadele .
Säärase ülekoormuse tõttu kaob liigesepindade vahel olev võie , mille tulemusena liigesepinnad kuluvad kiiresti ning muutub ka liigeste kuju .
Kõik see tekitab vaevusi , põhjustades hiljem koguni invaliidistumist .
Nii nagu ei sõida kuigi kaua õlitamata auto , nii ei pea määrimata vastu ka meie liigesed .
Sellest ongi tingitud sagedamini esinev puusaliigeste valulikkus , eriti autojuhtidel , ning küünarliigeste hädad õmblejatel .
Treeninguvahendite ebaõigsuse ja töötraumade ennetamiseks on vaja lihaste kõnealuseid parameetreid teada .
Traumade korral ja operatsioonijärgselt on aga vaja korraldada taastusravi .
Mõlemal juhul on aga lihase olukorda väga raske hinnata näpu otsaga .
Parem oleks täpselt mõõta .
Millega ja kuidas ?
Eks ikka müomeetriga , ütlete nüüd , kui sissejuhatavat osa lugesite .
Tõepoolest on see nii .
Seadme tööpõhimõte pole kuigi keeruline , kuid tema konstruktsioon on aegade jooksul tänu Arved Vainu loovusele esialgsega võrreldes tundmatuseni muutunud .
Tolle Leningradis kunagi valmistatud katseriista korral lasti lihasele langeda 20grammine kuul , mis siis värina tekitas .
Selle värina püüdis kinni 200grammine kiirendusandur , mis aga tekitas oma raskusega patsiendile valu .
Vainu müomeetris asetatakse uuritava skeletilihase kohale nahapinnale löökotsik , mille mass koos kiirendusanduriga on ainult 37 grammi .
Kui sellega tekitada elektromagneti sisselülitamise teel lühiajaline lihase deformatsioon , registreerib löökotsikul paiknev andur lihase pinguse .
Kui vool elektromagnetis katkeb , siis löökotsiku ja löögi saanud bioloogilise koe võnkumine kustub .
Kustumiskiiruse järgi saabki mõõta jälle lihase elastsust .
1977. aastal saatis Arved Vain oma müomeetri autoritunnistuse saamiseks Moskvasse , aga oh häda , seal ei mõistetud teda .
Üle kahe aasta kestnud vaidluste tulemusena Moskva professorite ja patendiametnikega saavutas taotluse autor lõpuks siiski seljavõidu .
Seadme veelgi täiuslikum mudel sai teisegi autoritunnistuse 1980. aastal .
Sünnitusmajas esineb mõnikord juhtumeid , kus ilmaletulija kolju saab sünnituse käigus muljuda .
Mõnikord tuleb seejuures ette ka ajukahjustusi ning kesknärvisüsteem ei suuda sel juhul anda lihastele looduse poolt ette nähtud käske .
Imik on loid , kael ei kanna pead või jäsemed ei liigu normaalselt .
Mida teha ?
Sel juhul aitab massaaz ja ravivõimlemine , mis mõjub lihastele ärritavalt .
Abivajavatelt lihastelt lähevad tundnärvide kaudu signaalid uuesti ajju , mis lõppude lõpuks sunnib närvikeskust normaalselt tööle hakkama .
Lihaste toonuse pideval mõõtmisel müomeetriga saab arst selge pildi , milline on taastumist vajavate lihaste seisund ning mida ette võtta vastse maailmakodaniku täielikuks tervenemiseks .
Andmete üleskirjutamine lihase pinguse ja elastsuse kohta toimus aastaid tindikirjutaja abil .
Hiljem koostöös Leo Henn Humalaga õnnestus andmeid registreerida juba elektroonselt .
Samal ajal loodi veel andmete infotöötlemissüsteem , mille hulka kuulusid spetsiaalsed arvutiprogrammid .
Selle tulemusena kadus käsitsitöö , mis nägi varem välja nii , et graafikutelt mõõdeti joonlauaga punktide vahelisi kaugusi ja seejärel tehti arvutused .
Uues olukorras ilmuvad vajalikud arvud otse indikaatorile iga kümnendiksekundi takka .
Neid saab välja trükkida või arvutimällu talletada .
Selle tulemusena saadi 1989. aastal Moskvast veel kolmaski autoritunnistus .
Ning , oh imet , olgugi et oli taastamisel juba iseseisev Eesti Vabariik , 1992. aastal võtsid nad uuele aparaadile sealtsamast juba lagunevast N. Liidust ka patendi .
Hetkel käib selle mõõteseadme patenteerimine Jaapanis , USAs , Soomes , Saksamaal , Inglismaal , Prantsusmaal ja Itaalias .
Aga kasutatud on Arved Vainu loodud müomeetrit juba üsna kaua .
1979. aastal valmistati esimesed seadmed Tallinna Spordiinternaatkoolile ja kehakultuuridispanserile , 1985. aastal Moskva Kehakultuurikeskinstituudile kasutamiseks olümpiakoondise ettevalmistamisel .
1990. aastate algul , kui ilmusid välja juba kaasaskantavad arvutid , sai müomeeter uue nüüdisaegse väljanägemise .
Selle seadmega võib töötada staadionil , võimlas , metsas , palatis …
Millisel eesmärgil müomeetrit vajatakse ?
Arvuti on paljdes valdkondaades muutunud meie igapäevaelu lahutamatuks osaks .
Ja nii on paljude silm fikseeritud iga päev tundide kaupa kuvariekraanile ning käsi hiirele .
See tekitab kõrgenenud lihastoonuse , mis ei pruugi , eriti halva elastsusega lihaste korral , kuigi kiiresti kaduda .
Massaazi ja sportliku eluviisiga saab olukorda parandada .
Kui on käepärast aga müomeeter , on kasulik lihaste toonust mõõta .
Ja sellest johtuvalt oma elu õigesti korraldada , et ei tekiks pataloogilisi nähtusi - kaelaradikuliiti või koerakangestust jäsemetel , mida on juba raske kui mitte võimatu päris terveks ravida .
Eeskätt sportlase seisundi hindamisel , et siis vajaduse korral tema treeningutes midagi ette võtta , et tähtsamate võistluste korral poleks spordivigastusi või taastusravi korral tema paranemist ja funktsionaalseid võimeid pidevalt kontrollida .
Saab ju lihaste omaduste kaudu hinnata nende seisundit ja sihikindalt muuta kas treeningkoormusi või treeninguvahendeid .
Näiteks mäkkejooks või jalgpalli mängimine lumes ei pruugi anda kõikide sportlaste korral ühesuguseid soovitud tulemusi .
Mõnel võib olenevalt koormusest niisugune treening muuta lihased hoopis jäigemaks ja väheelastseks , mis on eelduseks lihasetraumade tekkele .
Ja kui see juhtub sprinteriga , on nendel traumaoht vaatamata mahukale treeningule küllalt suur .
“ Tänapäeva arstiteadus on harjunud rohkem ravima .
Kasutades vajalikke mõõteriistu , millega saab lihaste ja kõõluste seisundit pidevalt jälgida , võiks traumasid ära hoida , ” on Arved Vain kindel .
“ Iga sportlase kohta müomeetriga arvutisse sisestatud andmete võrdlus annab mis tahes ajahetkel selleks võimaluse .
Kõik ei tohiks ühtemoodi mängida abistava treeninguna jalgpalli nii kaua kui teised .
Ja neile , kellele see pole soovitav , tuleks keelust üle astumisel teha järgmine päev vähemalt vigades parandus - mingit taastuvat treeningut , aeroobseid harjutusi , et lihaste elastsus taastuks .
Ka massaaz ei anna kõikide inimeste korral ühesuguseid soovitud tulemusi .
Masaaziga üledoseerimisel võib mõnedel sportlastel lihaste endi loomulik taastusvõime hoopis ära kaduda .
Kui aga lihas pole elastne , siis ta ei lase näiteks jooksjal või suusatajal korralikult oma jäsemeid välja sirutada .
Lihas kujuneb koguni takistuseks kiiruse saavutamisel ja selle takistuse ületamiseks tuleb kasutada lisaenergiat .
Kui aga lihas on elastne , siis ta suudab liigutuste energiat isegi salvestada ja seda järgmise sammu puhul kasutada .
Mõne jooksja korral öeldakse , et tal on hea tehnika , ta nagu lendab jooksurajal .
Aga tegelikult on niisuguse sportlase tehnika hea seepärast , et ta lihased on elastsed . ”
Ainult müomeetriga mõõtmine võimaldab seni kõige täpsemalt teada saada , milline on sportlaste skeletilihaste hetkeseisund .
Kui on juhtunud siiski mingi trauma või tehtud operatsioon , saab töövõime taastamise käigus võrrelda samanimelisi lihaseid .
Selleks on arvutis programm , mis rehkendab välja nende kahe ühesuguse lihase asümmeetria protsentides .
Kui see erinevus on näiteks 15% , siis pärast ravimist võime seda uuesti hinnata .
5protsendilise erinevuse korral võib tulemusega rahule jääda .
Vastasel juhul tuleb ravi jätkata ja uuesti müomeetriga kontrollida , kuni jõutakse soovitud tulemuseni .
Reuma- ja radikuliidihaigete ravi
Tartu Ülikooli sisehaiguste kliinikus on uuritud müomeetriga ka reumahaigeid .
Saadi teada , et klassikalise reumahaiguse korral , mis kujutab endast kompleksset sidekoe haigust kõikides kudedes , on ka kindlad parameetrid , mis seda haigust iseloomustavad .
Seejuures viitab tervenemisele lihaste elastsuse paranemine .
Uuringud müomeetriga lubasid reuma diagnostikat tublisti täiustada .
Mis puutub radikuliiti , siis siingi saab ära öelda üsna täpselt , millises kaela piirkonnas on lihaspinge suur .
Kas pinge kaela parem- ja vasakpoolsetes lihastes on ühtlustunud ning jõudnud normaalse tasemini ?
Sama kehtib seljaradikuliidi kohta , mille puhul seljalihaste ebavõrdse pinguse korral tekib lülisamba kõverdumine ja pitsitustunne seljas .
Tegu on lihaste tasakaalu rikkumisega .
Kuidas seda tasakaalu taastada ?
Üks Arved Vainu üliõpilane tegi oma bakalauruse töö radikuliidihaigete trapetslihase massaazi kohta .
Mis tuli välja ?
Selgus , et kui inimesel on selle lihase omavõnkesagedus 13 Hz ( lihas teeb pärast hetkelise mõju lakkamist 13 võnget sekundis ) , siis tal pole kaebusi , mida võiks pidada seotuks radikuliidiga .
Kellel oli näitaja 28 , langes see pärast 10ndat massaaziseanssi 16le , kellel oli 16 Hz , jõudis välja arvuni 13 juba 8nda massaaziseansi korral ning selleks polnud üldsegi vaja käia 10 korda massööri juures .
Järeldus : massaazikordade õige doosi saab arst anda , kui ta tugineks oma töös mõõteandmetele .
Asi on selles , et esimesel juhul võeti 10 korraga esialgne valu küll ära , aga ei jõutud terveneda .
Teisel juhul tehti üleliia tööd , 8 korra asemel 10 korda , ja raisati raha , sest iga massaaziseanss maksab küllalt palju .
Soome kolleegide juures
Peale reuma ja radikuliidi on mitmeid teisigi lihastega seotud haigusi .
Ühega neist puutus Arved Vain kokku kaks aastat tagasi Kuopio Ülikooli kliinilise füsioloogia laboris .
Patsiendile oli pandud diagnoosiks compartment syndrom , rahvakeeli öelduna koerakangestus .
See on haigus , mis tekitab valu lihastes , eriti küünarvarres ja säärtes .
Valu võib olla täiesti talumatu ja inimene muutub töövõimetuks .
Ja ega seda haigust hästi ravida veel osatagi .
Efektiivseim valude vaigistaja on operatsioon : lihas lõigatakse lahti , mille tulemusena tema siserõhk väheneb ja valud vähemalt ajutiselt kaovad .
Siserõhu mõõtmiseks kasutatakse peenikest voolikut , mis viiakse lihasesse jämeda nõela sees .
Niisugune diagnoosimisviis on aga väga ebamugav ja tekitab vaevusi veel hiljemgi .
Pealegi ei pruugi ka pärast operatsiooni siserõhk veel normi minna , kuigi vaevused kadusid .
Ja uut valulist mõõtmist korrata on üsna talumatu .
Pealegi saab sellega hakkama vaid arst , ja mitte iga arst .
Arved Vain tegi ka antud juhul ettepaneku mõõta lihaste siserõhku uut moodi , müomeetriga .
Kuopio Ülikoolis , kus ainukesena Soomes seda haigust ravitakse , korraldati katseid 38 patsiendiga .
Tulemused on küll veel vormistamise järgus .
Kuid võib selgelt väita , et müomeeter on hea abimees ka lihase siserõhu määramisel kas või iga päev , ja ravida tuleb senikaua kuni haigussümptomid on kõrvaldatud .
Diagnoosimise lihtsus ja odavus on haigete ravimisel määravad ka antud juhul .
Kriminalistika teenistuses
Pikaajaline koostöö on Arved Vainu töörühmal kestnud veel Helsingi Ülikooli kohtumeditsiini osakonnaga .
Koostöö ja uuringud seisnesid algul selles , et müomeetriga hakati testima koolnuid , et lihaste seisundi järgi määrata kindlaks surma saabumise aeg .
Seni on levinum moodus määrata koolnu temperatuur .
See meetod töötab 3 - 4 tundi , seni , kuni väliskeskkonna ja koolnu temperatuur on võrdsustunud .
Varasemat surma saabumise aega kindlaks määrata see meetod ei võimalda .
Et aga lihaste omadused muutuvad ka hiljem , saab müomeetrist siingi abi .
Praeguseks on eksperimendid lõpetatud ja algab andmete analüüs .
Arvata võib isegi seda , kas surm saabus näiteks terariista , mehaanilise löögi või mürgituse tagajärjel .
Samuti võib juba praegu eksimatult tuvastada , kas koolnu asendit on pärast tapmist muudetud , keeratud seljalt kõhule , tassitud või sõidutatud teise kohta jne .
Iga kord lihaste toonust iseloomustavad suurused muutuvad ja neid on võimalik müomeetriga kontrollida .
Nii on nurgakivi pandud müomeetriga ka kuritegude kiiremale ja avastamisele , millele on kohtualusel teaduslikult korrektsete tõeste materjalide esitamise tõttu raske vastu vaielda .
Mehaanikainsenerist bioloogiadoktoriks
Lihaste pinguse ja elastsuse mõõtmiseks asetatakse lihase kohale nahapinna lähedale müomeetri löökotsikotsik , millel oleva kiirendusanduri kaudu jõuab signaal arvuti kuvari ekraanile , arvuti mällu või printeri trükitud paberile .
Mõõtmine võtab aega paar minutit , ei tekita mingit valu ja seda võib korrata igal ajahetkel .
Malev Toome fotod .
Selle kirjatüki peategelane Arved Vain on huvitava elukäigu ja - saatusega mees .
1961. aastal lõpetas ta Tallinna Polütehnilise Instituudi masinaehituse tehnoloogia erialal .
Ja siis äkki , nagu võisite täheldada , oponeerib ta 1973. aastal bioloogiakandidaadiks saada soovijat , kes tegeb elusolendiga , inimesega , tema lihastega .
Aga kui hästi järele mõelda , on loogika siin täiesti olemas .
Nii nagu masinad , koosnevad ka inimesed osadest , mis on omvahelises liikumises ja kulumises .
Ainult , et masinaga on lihtsam , asendad ühe osa mõne tunni jooksul teisega .
Inimesega lausa nii ei saa .
Teda tuleb enne tükk aega uurida , temaga tuleb hoopis hoolikamalt ümber käia .
Ka selles mõttes , et paremini ja kauem vastu peaks , et tema tegevus tulemuslikum ja rõõmsam oleks .
Arved Vain armastas noorena sportida , tegi riistvõimlemist , oli akrobaatikas vabariigi koondises ja töötas treenerina .
Just sel ajal oli mõni asi talle vastukarva .
Miks ?
Paljud treenerid olid kodus küll anatoomia ja füsioloogia põhitõdedes , kuid mehaanikaseaduste mittetundmise tõttu läks ta nendega tihti vaidlema .
Mis oleks , kui ise treeneri kunsti õpiks ja seejuures ka pisut sügavamalt bioloogiat nuusutaks .
Ehk sünnib siis niisugustes vaidlusteski tõde paremini , vasardas korduvalt vastse mehaanikainseneri peas .
Nii saigi paar aastat üsna usinasti tarkust kogutud Pedagoogilise Instituudi kehakultuuriteaduskonna kaugõppeosakonnas .
Stuudium jäi paraku katki , sest tolleaegne Tartu ülikooli arvutusmatemaatika kateedri dotsent Leo Võhandu tegi ahvatleva ettepaneku .
Ta kutsus Arved Vainu ülikooli aspirantuuri biofüüsika alal .
Noore teadusmehe ellu tulid arvutid , programmeerimiskeeled , omakoostatud programmid .
1970. aastal kaitses ta dissertatsiooni biomehaanika alal .
Huvi oli eeskätt elusa liikumise ja spordialade tehnika vastu .
Edaspidi ülikoolis dotsendina töötades oli uurimisobjektiks ikka skeletilihaste biomehaanika .
Õpetusi sai jagatud oma esimestele aspirantidele ja oponeeritud väitekirja kaitsjaid nii meilt kui mujalt .
Samal ajal püüdis ta jõuda selgusele , miks tekivad lihaste-kõõluste krambid ja vigastused sportlastel .
Inimene harjutab , et saada trauma - see tundus loogikavastasena .
Mehaanikuna oli ta veendunud , et katki läheb see materjal , mis pole elastne .
“ Raamatukogus töötades sattusin Tartu Ülikooli ammuse füsioloogiakateedri juhataja ( aastatel 1837 - 1842 ) prof .
A.W. Volkmanni ulatuslikule saksakeelsele tööle , mis käsitles lihase elastsuse sõltuvust lihastegevusest .
See andis kätte suuna edasiseks , ” meenutab Arved Vain .
Siis tuligi päevakorda see müomeetri ehitamise ja uuringute jätkamise mõte .
Sündisid uued teadusartiklid ja esinemised ning koostöö välismaa teadlastega .
Kuni 1993. aastal kaitses ta Riia Ortopeedia ja Traumatoloogia Instituudis doktoriväitekirja , milles selgitas mehaanilise pinge ülekande nähtusi skeletilihastes .
Vastuolu Nobeli preemia laureaadiga
Seoses sellega tuli ta välja uue teooriaga , sest ta ei saanud rahul olla vastuoludega , mis tekkisid tolleks ajaks loodud lihase üldtunnustatud mudeli ja lihase tegeliku käitumisega töö käigus .
Maailmas on enamik tunnustanud 1963. aasta Nobeli füsioloogiapreemia laureaadi Inglise teadlase A. Huxley lihase kontraktsiooniteooriat ja ja Hilli mudelit .
Tõsi , viimane on pidanud oma teooriat hüpoteesiks .
“ Kas Arved Vainu teooria on siis õigem ? ” küsin mõttes .
“ Milles seisneb nende teooriate erinevus ? ”
Diskussiooniobjektiks on siin küsimus - milline on lihase elementaarühikus , sarkomeeris , tekkinud mehaanilise elastsusenergia teekond luukangini .
Senised mudelid kirjeldavad , et see kulgeb lihase sisemuses ühelt sarkomeerilt teisele ning viimaselt sarkomeerilt erilise sideaine kaudu kõõlusele ja edasi luukangile .
Sarkomeer aga koosneb valkudest , milliste mehaaniline tugevus on suurusjärk madalam , kui lihasel .
Arved Vainu mudelis on aga mehaanilise pinge ülekandjateks mehaaniliselt tugevad kollageeniniidid , mis paiknevad ümber iga lihaskiu , lihaskiudude kimbu , aga samuti ümber lihase kui organi .
Selle mudeli järgi on lihaskontraktsioonil esmaseks mehaaniliseks sündmuseks lihase jämenemine ja sellele järgnev lühenemine , kuna lihase ümbrised hoiavad lihase ruumala muutumatu .
Järelikult on sel juhul väga oluline , millised mehaanilised omadused on lihase ümbristel .
Viimaseid saabki mõõta müomeetriga .
“ Igatahes praktika - lihaste mõõtmine müomeetriga - kinnitab minu teooriat , õigemini tugineb sellele .
Minu juhendaja Leo Võhandu ütles kunagi , et kui kõik kohe kõige uuega nõus on , siis see pole teadus , vaid ratsionaliseerimisettepanek .
Kui teadlasega diskuteeritakse , võib juba kirjapandut pidada teaduslikuks tööks .
Kui aga peetakse tehtut jamaks , siis võib tegu olla ka avastusega , ” tuletab oma kunagise juhendaja sõnu meelde Arved Vain .
Kas avastus või mitte , aga väitekirjas kajastub igatahes tema teooria ja praktika käsikäes , ning Riias tunnistati Arved Vain seetõttu bioloogiadoktoriks .
Unikaalse lihasemõõtja konstrukorist on saanud tunnustatud teadlane , ka lihase mudeli edasiarendaja .
Vello Mäss ( 1940 ) Eesti Meremuuseumi teadur , uurimislaeva “ Mare ” kapten
Enneolematu avastus
1985. aasta suvel sattusid Eesti Meremuuseumi allveearheoloogiahuvilised sukeldujad Tallinna lahe põhjas ennenägematule objektile .
Maarjamäe lossi all , kaldast ligikaudu 900 meetri kaugusel , nähti mere põhjas tohutut lasu suuri kivimürakaid ja palke , mis kohati omavahel tappidega kokku liidetud .
Sügavustel kaheksast kuni üheteistkümne meetrini lasuv objekt kujutas enesest mingi suure , tugevasti lagunenud , kohati täiesti hävinud ehituse jäänuseid , mille otstarve esialgu mõistatuseks jäi .
Kivilasu peal sinna-tänna turritavate jämedate palkide säilivusaste ja ehituse üldine väljanägemine lubasid arvata , et leid pärineb 18. sajandist .
Üllatusena märkasid sukeldujad varsti ehitusjäänuste sügavamal , merepoolsel küljel palkidest ehitatud , massiivset , hästisäilinud , paekividega täidetud kõrget kärgkasti .
Mõistatusi aina lisandus , ent mitte kauaks .
18. sajandi algupoolest pärit algelisel Tallinna lahe kaardil võib selle koha peal , kus sukeldujad veealuseid varemeid silmasid , näha väikest nurgelist objekti venekeelse kirjaga - Tsitadell .
Sama objekt asub ka tuntud Vene hüdrograafi A. Nagajevi 1757. aastal tehtud suhteliselt korrektsel merekaardil .
Ajaloolase Heino Gustavsoni uurimuses Tallinna 17. - 19. sajandi vanematest merekindlustest leiduvad põgusad andmed Maarjamäe lossi all merre ehitatud 70 sülla pikkuse rinnatisega Tsitadelli-nimelisest merepatareist .
Merekindluse , mille ainus otstarve võis olla Tallinna sadamasse viiva faarvaatri kontrolli all hoidmine , ehitusajaks peab Gustavson Põhjasõja-järgseid aastaid .
Tol ajal oli eestlaetavate suurtükkide efektiivne laskeulatus veel nii tagasihoidlik , et linnale läheneda võivate vaenulike sõjalaevade tõrjumiseks mõeldud kahurid tuli paigutada kaldast kaugele , otse merre ehitatud tehispatareidele .
Merepatarei Tsitadelli asukoht Tallinna lahe tänapäevasel plaanil , laevatee vahetus läheduses .
Tosin aastat hiljem
1997. aastal jätkas Eesti Meremuuseum kaksteist aastat tagasi avastatud varemete uurimist .
Muuseumi teaduslaev “ Mare ” kasutas Tsitadelli uurimiseks nüüdisaegset külgvaatega sonarit , mis fikseeris ehituse säilinud jäänused suure täpsusega ja salvestas aparaadi mällu .
Esmakordselt nägid uurijad seda poolkaarekujuliste ehituste konfiguratsiooni ja avastasid , et Tsitadelli merepoolset külge piirab mitte üks , vaid koguni kolm massiivset kärgkasti .
Tehti ka allveevideovõtteid .
1998. aastal mõõdistasid sukeldujad Indrek Juhanson ja Janek Tšeljadinov kärgkaste ning tegid kindlaks , kui sügaval need asuvad .
Iga kasti ülemise osa pindala on ligikaudu 100 ruutmeetrit ning vee sügavus kasti ja merepinna vahel kõigub piirides 5,5 - 6,5 meetrit .
Ka nende ehitiste otstarve jäi algselt ebaselgeks , kuni Moskvas 1931. aastal trükitud S. Hmelkovi ja N. Ungermani raamatust “ Osnovõ i formõ dolgovremennoi fortifikatsii ” leiti peatükk , kus just selliseid konstruktsioone kirjeldati .
Mõeldud olid need merepatareide ja rannakindlustuste kaitseks vaenlase sõjalaevade abordaazi , tormide ja triivjää rünnaku vastu .
Tsitadell hüdrograafA .
Nagajevi 1757. aasta Tallinna lahe kaardil .
Suure tõenäosusega ei saanud Tsitadell kunagi valmis .
Algselt mere põhja uputatud kolmele kärgkastile oleks tulnud peale asetada veel “ teine korrus ” .
Sellele viitab suur sügavus , kastide erakordselt tugev ehituslaad ja asjaolu , et kastide nurkadest sirutuvad ülespoole meetripikkused palgiotsad , mis “ teise korruse ” paigaldamisel “ juhtpukside ” rolli pidid täitma .
Rootsiagne Tallinna sadama ja kindlustuste käsitsivisandatud projekt aastaist 1630 - 1640.
Plaani parempoolsel serval on üksik merepatarei .
Ka tsitadell ?
Varemetepargi mõõdistamine ja plaanistamine sukeldujate poolt , mis oli ka muuseumi tööplaanis , tuli ära jätta just ehitusjäänuste keerukat kuju ja Tsitadelli mõõtmeid arvesse võttes .
Varemete kogupindala moodustab ligikaudu 3500 m 2 ning vähesed sukeldujad ei oleks seda ühe suve jooksul kuidagi vajaliku täpsusega plaanistada jõudnud .
Sõjalaeva mõõdistused
Abi tuli sealt , kus seda kõige vähem oodata võis .
1998. aasta sügisel viidi Eesti rannikul , peamiselt just Tallinna , Muuga ja Loksa sadamate vetes läbi rahvusvaheline miinitõrjeõppus MCOPEST-98 .
Mitme riigi sõjalaevade hulgas saabus siia ka Rootsi Mereadministratsiooni ülimoodne uurimislaev “ Jacob Hägg ” .
Tänu kolleegidele Stockholmi Meremuuseumist õnnestus Rootsi uurimislaev viia üheks päevaks ka Tsitadelli varemeile .
Mõne tunni jooksul kaardistas “ Jacob Hägg ” suure täpsusega ligikaudu 22 500 m 2 ala merepõhja koos varemetepargiga .
Nüüdisaegne arvutitehnika võimaldas nii must-valgelt kui värviliselt välja trükkida ehitusjäänuste täpselt orienteeritud plaane koos andmetega sügavuste kohta ning modelleerida kolmemõõtmelise värvikujutisena kogu varemetepark , vaadatuna ükskõik millisest suunast või nurga alt .
Täiuslikumat tehnikat allveeehitiste ning merepõhja topograafiliste iseärasuste plaanistamiseks ei ole tänapäeval olemas .
Ent lisaks kiretule arvutipildile joonistas kunstnik Roman Matkiewitcz ka varemetepargi külgvaate , mis annab hea visuaalse ettekujutuse merepõhja profiilist , patarei jäänuste ulatusest , kärgkastide ja Tsitadelli mõõtmete vahekorrast , mere sügavusest jms .
Küllap tuleb just nimetatud külgvaate silmitsejal pähe küsimus , miks on varemete ja veepinna vahel niipalju vett ?
Kas tõesti on tormid ja jää tugeva ehituse purustanud ning nii madalaks kulutanud ?
Ilmselt mitte , sest varemete ümber ei ole kusagil näha suures koguses ehitusmaterjali - palke ja kive .
Kuhu need siis said ?
Ainsaks tõenäoliseks versiooniks on siin võimalus , et Tallinna sadama suurejooneliste laiendus- ja ümberehitustööde käigus 19. sajandi teisel poolel kasutati vananenud ja linnale mittevajalikku merepatareid väärtusliku ehitusmaterjali lausa käeulatuses paikneva laona .
Siit oli ülimalt mugav tõsta sobivas suuruses metsamaterjali ja kive ning paigutada seda rajatavate muulide ja sadamakaide sisse .
Kes ehitas Tsitadelli ?
Ent millal ja kelle poolt on Tsitadell siiski rajatud ?
Tallinna Linnarhiivis säilitatakse Tallinna sadama ja kindlustuste vabal käel visandatud projekti .
Arhiivi teadur Juhan Kreemi sõnade kohaselt , kes visandil leiduvat ülemsaksakeelset teksti uurinud , pärinevat projekt 1630. - 1640. aastaist .
Üllatusena näeb lugeja visandi paremal serval merepatarei kujutist .
Kas seesama Tsitadell ?
Ei tea .
Selle küsimuse lahendamisega tegelebki praegu meremuuseumi tehnik Andres Eero , kes ühena vähestest praeguses Eestis dendrokronoloogiaga tegeleb .
See dateerimismeetod võimaldab soodsal juhul määrata uuritava puidu vanuse kuni ühe aasta täpsusega .
Eelduseks on , et palkidel , kust ka meie kettaid saagisime , oleks säilinud koorealune kiht ja et oleks teada , kus mahavõetud mets kasvas .
Viimane küsimus on ja jääbki lahtiseks .
Eestimaa kindralkuberneri ja Tallinna ülemkomandandi kirjadest kubermangu maanõunike kolleegiumile ning kindralkubermangu valitsuse kirjast Eestimaa kindralkubernerile aastail 1714 - 1715 võib lugeda , et ajavahemikul 1713 kuni 1715 käskis tsaar Peeter I varuda ja vedada Tallinna sõjasadama ehituseks kohale 90 000 palki ja 1000 kuupsülda kive .
Materjali veeti kohale nii Tallinna lähimast ümbrusest kui kaugemaltki .
Palke toodi ka Riia , Cesise , Pärnu ja Tartu aladelt .
Võimalik , et seda materjali kasutati ka Tsitadelli ehitamise juures .
Esialgne katse ehituspuidu vanust määrata ei andnudki tulemust , sest palgiotstest saetud ketastel ei olnud piisavalt aastarõngaid ega täheldatud “ halbadele aastatele ” iseloomulikke , tavalisest kitsamaid või laiemaid rõngaid , mis hõlbustavad õige koha leidmist .
Nii jääbki küsimus , kes siiski alustas Tsitadelli ehitamist , kas rootslased või venelased , esialgu lahtiseks .
Enam kui aasta tagasi tegi meremuuseum muinsuskaitseinspektsioonile ametliku , ent paraku viljatu esildise Tsitadelli varemetepargi sõjaajaloomälestisena riikliku kaitse alla võtmiseks , sest ehitusmaterjali võivad ettevõtlikud mehed varuda sealt tulevikuski .
Uuringuid ehitusjäänuste dateerimiseks jätkatakse käesoleva aasta suvekuudel .
TIINA KALA ( 1967 ) ajaloolane , magister artium , Tallinna Linnaarhiivi teadur
Tänavu tähistatakse 600 aasta möödumist Tallinna Mustpeade vennaskonna asutamisest .
Mustpeade maja kaunistab Tallinna vanalinna ka 21. sajandi künnisel Selle sündmuse aluseks võetud vennaskonna rajamisdaatum - 1399. aasta - tugineb siiski pelgalt oletustele .
Esimene säilinud kirjalik allikas , kus mustpäid nimetatakse , on vennaskonna leping Tallinna dominiiklaste kloostriga 28. märtsist 1400.
Lepingus kohustuvad mustpead kloostrit varaliselt toetama , jutlustajad vennad aga omakorda hoolitsema jumalateenistuste eest vennaskonna poolt rahastatud Neitsi Maarja altari juures kloostrikirikus .
See leping pani aluse vastastikku kasulikele suhetele Tallinna dominiiklaste kloostri ja Mustpeade vennaskonna vahel , mis kestsid ümmarguselt 125 aastat , s.t. kuni kloostri laiasaatmiseni reformatsiooni ajal jaanuaris 1525.
Mustpead deponeerisid jutlustajate vendade kirikusse kalleid kirikuriistu ja altaripilte ning annetasid neile regulaarselt toidumoona ja raha , tasuks aga palvetasid vennad mustpeade hingeõnnistuse eest .
Mustpeade suhted jutlustajate vendadega ei piirdunud ainult Tallinna dominiiklaste kloostriga , vaid puudutasid ka ordu kaugemaid kloostreid .
Dominiiklaste kloostrid olid jagatud provintsidesse , mida juhtisid provintsiaalpriorid , kogu ordut aga Roomas resideeriv generaalmagister .
Tallinna klooster kuulus rajamisest saadik ( 1229 / 1246 - 1248 ) Taani provintsi ning kloostri provintsiaalne kuuluvus ei muutunud ka pärast Põhja-Eesti müümist Saksa ordule 1346. aastal .
Alles vahetult enne reformatsiooni - 1517. aastal - viidi Tallinna jutlustajate vendade klooster üle Saksi provintsi koosseisu .
1460. aastal külastas Tallinna dominiiklaste kloostrit Taani provintsiaalprior Ludolphus ning andis selle külaskäigu ajal välja üriku , mis kohustas kõiki Taani provintsi kloostreid Tallinna mustpeade eest paluma .
Sellise suhtumise olid mustpead ilmselt ära teeninud oma helde toetusega Tallinna jutlustajatele vendadele .
Samas võis provintsiaalprioril ehk olla kavas mitte ainult tänada mustpäid seniste annetuste eest , vaid kindlustada nende vastutulelik suhtumine ordusse ka tulevikus .
Dominiiklaste generaalmagistri tunnustus
Kõrgeim tunnustus , mis mustpeade meelt nende toetuses jutlustajate vendade ordule pidi kinnitama , tuli 1478. aastal ordu generaalmagistrilt Leonardus de Mansuetiselt .
Kõrgmeistri ladinakeelse üriku tekst on eesti keelde ümber panduna järgmine :
Auväärsetele ja arukatele ning Jeesuses Kristuses armsaimatele kaupmeestele Tallinna Mustpeade vennaskonnast , praegustele ja tulevastele , vend Leonardus de Mansuetis Perugiast , püha teoloogia professor ning kogu jutlustajate ordu alandlik magister ja teener , tervist ja jumaliku armu küllust .
Olen liigutatud andumusest , mida teie , nagu tean ausal ja tänumeelsel viisil meie vendadelt , eriti auväärselt isalt vend Albertus Petrilt meie ordu reformitud vendade seast , eriliste tunnetena olete üles näidanud meie ordu vastu , nagu selgub paljudest tunnistustest rohkete armuandide ja loendamatute heategude kohta .
Teie hingede õnnistuse ning Kristuse armastuse tõttu sündigu , et teeksime teid kui meie sõpru ja heategijaid osalisteks vaimulikus armus vaimulikest hüvedest ja palvetest [ pühakute poole ] , mis on meie ordule kogunenud õnnistegija suurest armust .
Seetõttu lubame käesolevaga teile kõigile elus ja surmas kõigist missadest , palvetest , jumalikest talitustest , õpingutest , meditatsioonidest , kontemplatsioonidest , jutlustest ja teistest hüvedest , mida kõigevagam Jumal oma halastusest ja armust on meie ordu vendade ja õdede ja kolmanda reegli läbi lasknud kogu maailmale osaks saada , osadust ja osasaamist vastavalt jumaliku tahte heakskiidule .
Ja võtame armulikult vastu ning tunnistame omaks kõik teie heateod ja toetused meie ordule , soovides siiski igaühe puhul teist , et kui ta on sellest elust lahkunud , laseksite teda mälestada missade , palumiste ja palvetega [ pühakute poole ] terve meie ordu vendade poolt , kui tema surmast meie generaalkapiitlitel teatatakse , et paljude pühade palvete ja vagade palumiste jõust toetatuna vääriksite kindlamat ja enamat armu suurenemist ja tulevikus igavese elu autasu ning taevariiki .
Selle kõige kinnituseks ja tõendamiseks laseme käesolevale riputada meie ameti pitseri .
Antud Roomas , Santa Maria sopra Minerva konvendis , juunikuu 20. päeval , Issanda aastal 1478.
Jutlustajate vendade ordu generaalmagister oli märkimisväärselt kõrge aukandja .
Seda enam väärib tähelepanu nii olulise isiku pöördumine ühe tavalise , olgugi et jõuka ja maineka , aga siiski vaid kohaliku tähtsusega kaupmeeste vennaskonna poole .
14. sajandil tekkis dominiiklaste ordus rahulolematust selle üle , et ordu oli taganenud oma esialgsest apostelliku vaesuse ideaalist .
15. sajandi teiseks pooleks oli sellest kujunenud tõsine reformiliikumine , mis nõudis kloostrites rangemat distsipliini , s.t. munkadelt isiklikust varast loobumist , kooriteenistustest , vaikimiskohustusest ja paastudest rangemat kinnipidamist .
1470. aastate esimesel poolel jõudis see liikumine ka Tallinna .
1475. aasta suvel määrati Tallinna konventi reformima üks Hollandi ja Põhja-Saksamaa tuntumaid reformaatoreid vend Alberuts Petri .
Nagu selgub Leonardus de Mansuetise kirjast , ongi seesama vend talle Tallinna oludest kõnelnud .
Pole võimatu , et just Petri õhutas generaalmagistrit mustpeade vastu heasoovlikkust üles näitama .
Mis kaalutlustel võttis Albertus Petri nõuks mustpeade eest kosta , pole selge .
Petri Tallinnas viibimine tekitas kloostris rohkesti meelehärmi , kuna reformaatori enese ja tema saatjaskonna ning hobuste ülalpidamine läks maksma sadu marku .
Oli ta ehk leidnud heldekäelist kohtlemist mustpeade juures või lootis mustpeade abiga reformi kiirendada ?
Mustpeade kui jõukate donaatorite arvamust võis kloostril olla raske ignoreerida .
Kas hangeldamine hingeõnnistusega ?
Kõik senikirjeldatu tundub taanduvat üksnes varalistele suhetele kiriku ja mustpeade vahel , täpsemini hingeõnnistusega hangeldamiseni .
Siiski ei nähtud taolisi suhteid keskajal niisuguses valguses .
Juba varakeskaja lõpul juurdunud arusaama kohaselt peetigi vaimulikke ülal selleks , et nad paluksid nende eest , kelle aeg kulus ilmalikele toimingutele .
Ilmalike inimeste hingeõnnistuse eest palumine oli töö , mille eest tuli tasu maksta ning selle koha pealt ei olnud mustpead kitsid .
JÜRI KRUSTOK ( 1955 ) Tallinna Tehnikaülikooli vanemteadur .
Füüsika-matemaatikakandidaat .
Iga aastaga muutub üha põletavamaks küsimus , kuidas inimkond tulevikus oma energiavajadusi hakkab rahuldama .
Me võime ju propageerida energia kokkuhoidu ning leiutada üha vähem energiat nõudvaid tehnoloogiaid , kuid fakt jääb faktiks : varsti pole ikkagi maapõuest enam midagi võtta !
Kellelegi pole ka uudis , et lahendust nähakse eelkõige juhitavate termotuumareaktorite kasutuselevõtus .
Unistus sellest peaaegu põhjatumast energiaallikast on teadlasi tiivustanud juba aastakümneid , kuid tulemused on seni üsna tagasihoidlikud .
Veel hiljuti leidus hulgaliselt optimiste , kes ennustasid , et hiljemalt aastaks 2000 on termotuumareaktsioonid ohjeldatud .
Nüüd ei julge keegi isegi mitte mainida , millal siis ometi midagi ka toimuma hakkab .
Kuid pessimismiks pole ometi mingit alust .
Isegi vastupidi , järgnevad aastad toovad eelduste kohaselt termotuumaenergeetikasse mõndagi huvitavat .
Termotuumareaktsioon
Küllap teavad paljud , et praegugi toodetakse energiat tuumareaktorites .
Ja seda üsna laialdaselt .
Need aatomielektrijaamad saavad vajaliku energia raskete , peamiselt uraani tuumade lõhestumisel kergemateks tuumadeks .
Olgugi , et selline protsess annab samuti üsna palju energiat , kaasneb temaga aga paratamatult radioaktiivsete jäätmete probleem .
See on ka põhjus , miks aatomielektrijaamadele enam sugugi soosiva pilguga ei vaadata .
Termotuumareaktsioonid kujutavad endast aga tuumareaktsioonidele vastupidist protsessi .
Seal eraldub energia kergete tuumade ühinemisel raskemaks tuumaks .
Mitmekordselt suurema energeetilise saagise kõrval on termotuumareaktsioonides eralduv radioaktiivne saaste oluliselt väiksema keskkonnaohtlikkusega .
Ja mis peamine - kütust saab ammutada tavalisest veest .
Ei ole ka meie Päike ju midagi muud kui üks hiiglaslik termotuumareaktor .
Juba ammu on teada , et termotuumareaktsiooni on kõige lihtsam läbi viia kahe vesinikuisotoobi , triitiumi ja deuteeriumi ühinemisel heeliumi tuumaks .
Just sellise reaktsiooniga algas termotuumaajastu esimeses vesinikupommis .
Et aga reaktsiooni üldse alustada , peab temperatuur tõusma 10 7 kraadini !
Vesinikupommis , kus eesmärgiks pidi olema võimalikult suurte purustuste tekitamine , võis temperatuuri tõstmiseks edukalt kasutada tavalist aatomipommi .
Ilmselt ei saa energia tootmisel rakendada samu võtteid .
Kuidas siis toimida ?
NIF
Üldiselt on nüüd juba üsna raske kindlaks teha , kes esimesena soovitas termotuumareaktsiooni süütajateks lasereid 1  .
Üks on igatahes selge : sellel kaugel ajal ei olnud veel ühtegi laserit , mis ülesandega hakkama oleks saanud .
Ega neid praegugi veel ole , kuid 1996. aastal otsustati USAs alustada maailma suurima laseri ehitust , mis lõplikult peaks töökorras olema aastal 2003.
Valmiv laser , mille ehitamiseks kulub tagasihoidlike arvestuste kohaselt 1,2 miljardit dollarit , on nii suur , et võtab enda alla staadioni suuruse maa-ala .
Kogu projekt sai nimeks NIF ( National Ignition Facility ) .
Et praegu asub maailma võimsaim laser nimega “ Nova ” Lawrence Livermore'i Rahvuslikus Laboratooriumis Californias , siis ka uus laser otsustati ehitada just sinna .
On ju sealsetel teadlastel suuri kogemusi ülivõimsate laserite alal ning alles hiljuti suutsid nad ka laseri abil sünnitada deuteeriumist esimesed heeliumi tuumad .
Olgugi , et tegemist oli samuti termotuumareaktsiooniga , ei järgnenud sellele ahelreaktsiooni ehk isesüttimist .
Kuid juba seegi katse näitas , et põhimõtteliselt ollakse õigel teel .
NIF-kompleks kujutab endast ülivõimsat laserit , mis kiirgab infrapunast kiirgust lainepikkusega 1,05 mikromeetrit .
Optiline süsteem lahutab väljuva kiire 192 osakiireks , mis juhitakse tulevasse süütekambrisse .
Kõikide kiirte summaarne võimsus ületab umbes 1000 korda kogu USAs toodetava elektrienergia võimsuse !
Ei maksa muidugi arvata , et iga laseripulss kustutaks USAs valguse .
Ülisuur võimsus saavutatakse NIF laseri puhul siiski vaid tänu laserimpulsi ülilühikesele kestvusele .
Laserikiirte koguenergia on kõigest 1,8 MJ , millest piisab ehk vaid kahe kannutäie kohvi keetmiseks .
Kuid ometi on laserist väljunud kiired suutelised tõstma temperatuuri triitiumiga täidetud pisitillukeses kapslis 100 miljoni kraadini .
See temperatuur ületab kümnekordselt isegi Päikese sisemuses valitseva kuumuse .
Tuleviku elektrijaam
Elektrienergia tootmiseks ei piisa paraku vaid lihtsalt triitiumi “ süütamisest ” laseriga .
Kõigepealt on vaja hoolitseda selle eest , et ülikiire laseripulss suudaks vallandada ahelreaktsiooni .
Kavandatavas tuleviku elektrijaamas loodetakse tavalise vitamiinikapsli suuruses kütusekapslis asuv deuteerium ja triitium igast suunast langevate laserikiirte abil suruda ülitihedaks kogumiks , mille tihedus ületaks isegi tina tihedust umbes 20 korda .
Temperatuur tõuseb samal ajal vajaliku 100 miljoni kraadini .
Vallanduv ahelreaktsioon peab kõigi eelduste kohaselt edenema kiiremini kui kapsel laiali lendab .
Kui esimesel hetkel suudetakse “ süüdata ” vaid umbes 2 protsenti kütusest , siis edasise reaktsiooni järel muutub kogu kütus lihtsalt heeliumi tuumadeks .
Seega toimub mikroskoopiline vesinikupommi plahvatus !
Ühes sellises plahvatuses vallandub energia , mis võrdub umbes 40 kilogrammi trotüüli plahvatusega .
Ei saa just öelda , et selline kõmakas oleks pisiasi , kuid tehnoloogiliselt pole siin midagi hullu .
Reaktori seinad on ümbritsetud soojuskandjaga , mis kogub plahvatuses eraldunud soojuse ning kannab selle reaktorist välja .
Seda soojust saab kasutada turbiinide liigutamiseks täpselt samamoodi nagu igas teiseski soojuselektrijaamas .
Termotuumareaktsioonis eralduvat kasulikku energiat kannavad põhiliselt suure energiaga neutronid .
Kui reaktori seintesse paigutada lisaks soojusvahetajale veel ka liitiumi , saab kiirete neutronite ja liitiumi omavahelisel reaktsioonil toota ka triitiumi , mida võib edukalt uuesti ringlusse lasta .
Kogu tsükkel kavatsetakse läbi viia 5 - 10 korda sekundis .
Iga tsükli algul tuleb reaktorisse sisestada uus kütusekapsel ning kogu protsess läheb kordamisele .
Säärane reaktor meenutab veidi tavalist sisepõlemismootorit , mille silindrites toimuvad ju samuti ülilühikese kestvusega võimsad plahvatused .
Muidugi on see vaid esialgne kujutelm tuleviku elektrijaamast .
NIF projekti eesmärk on siiski eelkõige kontrollida nende teoreetiliste plaanide paikapidavust praktikas .
Edaspidiste finantseeringute taotlemiseks oleks ju ka tore näidata , et kavandatav reaktor on suuteline energiat tootma .
Plaanid on tõepoolest suured : juba aastaks 2025 on kavas esimene taoline termotuumaelektrijaam käiku lasta .
2001. aastal loodetakse aga tekitada esimene ülivõimas laseriimpulss , mis võib meid viia tõepoolest uude aastatuhandesse .
1 Vt. Henn Käämbre .
Laseriraamat .
Tõnu Tuvikene ( 1952 ) “ Tartu Tähetorni Astronoomiaring ” asepresident .
Kosmoseajastu algusest saadik on USA ja NSV Liit ( hiljem Venemaa ) Päikesesüsteemi uurimisel konkureerinud .
1985. aastal lisandusid neile veel Jaapan ja ESA ( European Space Agency - Euroopa Kosmoseuurimise Agentuur ) , kes N. Liidu kõrval saatsid oma automaatjaamad uurima Maa lähedale jõudnud Halley komeeti .
Sellest üritusest jäi rahapuudusel kõrvale USA , kust aastatel 1978 - 1989 ei startinud ühtki planeetidevahelist automaatjaama .
Sellegipoolest ei jäänud USA kõrvale planeetide uurimisest .
Juba 1977. aastal startinud Voyager 2 möödus kõigist hiidplaneetidest , neist viimasena Neptuunist 1989.
Pilk jäi heitmata vaid Pluutole , mida pole suudetud teha seniajani .
Nõukogude kosmonautika luigelauluks planeetide uurimisel sai kahe automaatjaama Fobos saatmine Marsi suunas 1988 , üks neist vaikis juba poolel teel , teine aga vahetult enne uuringuid .
Et ESA ja Jaapani tegevus piirdus vaid huviga komeedi vastu , siis on sellest ajast praeguseni ainsaks planeete automaatjaamadega uurivaks riigiks USA .
Veenus ja “ Magellan ”
Selle sajandi viimane aastakümme algas planeetide uurimisel 1989 kahe automaatjaama stardiga , ja seda esmakordselt kosmosesüstiku pardalt .
Magellan suundus Veenuse juurde , Galileo alustas pikka teekonda Jupiteri poole .
Esimesena jõudis oma eesmärgini loomulikult Magellan , mille peamiseks ülesandeks oli kaardistada radari abil Veenuse pind .
Radarimõõtmisteks ning sidepidamiseks Maaga kasutati ühte ja sedasama 3,7 m läbimõõduga antenni .
Teinud ümber Veenuse piklikul , üle pooluste kulgeval orbiidil täistiiru 3 tunni ja 15 minutiga , kulus tal terve planeedi kaardistamiseks 8 kuud .
Selliseid tsükleid tegi Magellan ajavahemikus 1990. a. septembrist kuni 1993. a. maini neli , mis katsid 98 protsenti planeedi kogupindalast ja võimaldasid uurida ajalisi muutusi ( neid ei leitud ) .
Saadud piltide põhjal hindavad uurijad Veenuse pinna vanuseks 500 miljonit aastat .
Et Veenus , nagu ka teised planeedid , on 4,5 miljardit aastat vana , siis pidi mingi protsess pinna uuesti kujundama .
Selleks oli ilmselt laava väljavoolamine massiliste pidevate vulkaanipursete ajal , sest erinevalt Maast ei asu vulkaanid Veenusel rühmiti , vaid katavad planeeti enam-vähem ühtlaselt .
Kokku võib neid olla mõnesajast tuhandest miljonini .
Piltidelt on näha ka kuni tuhandete kilomeetrite pikkusi kanaleid , mida mööda pole aga voolanud vesi , vaid laava .
Jälgi vee tegevusest pole üldse märgata , küll aga tuulte poolt tekitatud luiteid .
11. oktoobril 1994 alandati Magellani orbiiti niipalju , et kaks päeva hiljem põles ta Veenuse atmosfääris ära .
Arvatavasti kukkusid mõned tükid ka planeedi pinnale .
“ Galileo ” ja Jupiter
Automaatjaama Galileo väljatöötamisega tehti algust 1977 ja see oleks pidanud startima juba 1982. aastal .
Mitmetel põhjustel , sealhulgas ka Challengeri katastroofist tingitud pausi tõttu kosmosesüstikute lendudes , võeti lend ette aga alles 1989. Aastal 1982 toimunud stardi puhul oleks Galileo jõudnud Jupiteri juurde juba kahe aastaga .
Nüüd aga planeetide seis enam nii soodne ei olnud ja ka kasutatav kiirendusaste oli esialgselt planeeritust nõrgem ning seetõttu ootas ees üle kuue aasta pikkune teekond .
See aeg oleks võinud veelgi pikem olla , kuid lennu kavandajad otsustasid kavaldada ja kasutada täiendavaks kiiruse kogumiseks möödalende teistest planeetidest .
Iga selline möödumine muudab automaatjaama orbiiti ning lisab talle kiirust .
Tõsi küll , selle võrra aeglustub planeedi liikumine , kuid masside tohutu erinevuse tõttu on kaotus tühine .
Galileo kasutas kiirendamiseks üks kord Veenust ja kaks korda Maad .
Galileo oli esimene automaatjaam , mis möödus asteroidide lähedalt .
Esimest korda juhtus see juba kahe Maast möödumise vahel 29. oktoobril 1991 , kui Galileo lendas mööda asteroid Gasprast .
Kaks aastat hiljem ( 28. 08.1993 ) möödus ta asteroid Ida-st ja avastas sellel kaaslase , mis sai nimeks Dactyl .
See oli esimene teadaolev asteroidi kaaslane .
22. juulil 1994 nägi Galileo ainsana otseselt komeedi Shoemaker - Levy 9 langemist Jupiterile .
Galileod kimbutas mitu probleemi , tõsiseim neist - paraboolantenn ei avanenud .
Seetõttu tuli kõik uurimistulemused salvestada magnetofonilindile ja sealt edastada Maale tavalise antenni abil kiirusega ( õigemini küll aeglusega ) 5 baiti sekundis !
Kõigele lisaks hakkas tõrkuma ka magnetofon .
Sellele vaatamata on lend olnud tulemuslik .
13. juulil 1995 eraldus automaatjaamast sond , mis jätkas teekonda iseseisvalt ja sisenes 7. detsembril Jupiteri atmosfääri .
Samaks ajaks jõudis Jupiteri juurde ka Galileo ning salvestas sondilt saabuva info , edastades selle hiljem Maale .
57,6 minutit kestnud töö käigus jõudis sond 200 km pilvedest allapoole .
Temperatuur oli seal juba 150 ° C , rõhk aga ületas maist 30 korda .
Sond pilvi peaaegu ei märganudki , sest nagu näitasid Maalt tehtud vaatlused , sattus ta ühte harvadesse selgetesse aukudesse Jupiteri atmosfääris .
Sellised augud katavad vaid ühe sajandiku Jupiteri pinnast .
Sisenemiskohas puhus tugev tuul kiirusega kuni 150 m/s , mis näis sügavamal tugevnevat .
See kinnitab oletust , et Jupiteri tuule energiaallikaks on planeedi sisesoojus , mitte päikesekiirgus , nagu Maal .
Tähelepanu - neli suurt !
Kaks aastat kestnud põhiprogrammi vältel uuris Galileo ka nelja suuremat Jupiteri kaaslast ning leidis neilt kõigilt hõreda atmosfääri .
Vulkaanidega kaetud Io pind oli võrreldes Voyageride möödalendudega 1979. aastal muutunud .
Galileo mõõtis sealse Pillan Patera vulkaani suudme temperatuuriks 1700 ° C , mis on absoluutne kuumarekord Päikesesüsteemis ( kui Päikest ennast mitte arvestada ) .
Nii kõrget temperatuuri pole Maal looduslikult esinenud juba mitu miljardit aastat .
Praegu küünib maistest vulkaanidest purskuva laava temperauur vaid veidi üle 1100 ° C .
Ganymedesel leidis Galileo esimesena planeetide kaaslaste hulgas magnetvälja .
Kõige huvitavam uurimisobjekt oli aga jääga kaetud ja Päikesesüsteemi üks paremini peegeldav kaaslane - Europa .
Möödalennul tehtud fotod näitasid tema jääkihis olevaid pragusid , jääplaate ja - mägesid meenutavaid moodustisi .
Tundub , et jäise pinnakihi all on jääst , veest ja kividest koosnev sulp .
Europa uurimistulemused osutusid nii huvitavateks , et põhiprogrammi lõppemisel 1997. aasta detsembris alanud lisaprogramm nimetati “ Galileo-Europa missiooniks ” .
Järelejäänud aja jooksul teeb automaatjaam 8 möödalendu Europast .
Peale Europa uurib Galileo lisaprogrammi ajal veel Jupiteri ennast , samuti Io-d ja tema tekitatud laetud osakeste vööndit .
Käesoleva aasta lõpus kavatsetakse uurimistöö lõpetada ja edaspidi saadab Galileo infot vaid oma seisukorra kohta , kuni Jupiteri ümbritsevad kiirgusvööndid ta lõplikult rivist välja löövad .
Rõõmsa näo kraater - viimane avastus Marsil
Selle aastakümne planeediuuringute tõeliseks lemmikuks kujunes aga Marss .
Üle pika aja esimese katse meie punast naaberplaneeti uurida tegid ameeriklased , kes saatsid 1992 välja automaatjaama nimega Mars Observer .
Kahjuks katkes sellega side 21. augustil 1993 , kolm päeva enne Marsi orbiidile jõudmist .
Veel halvemini läks Venemaa automaatjaamal Mars 96 , mis 1996. aastal ei jõudnud kaugemale Maa tehiskaaslase orbiidist .
Hästi läks aga samal aastal startinud USA automaatjaamadel Mars Pathfinder ja Mars Global Orbiter ( MGS ) , millest viimane sarnaneb Mars Orbiteriga .
Kuna Pathfinderist ja temaga kaasas olnud sõidukist Sojourner on “ Horisondis ” juba juttu olnud ( nr. 7 1999 ) , siis sellel siin põhjalikumalt enam ei peatu .
Lisame vaid , et ühendus temaga katkes 27. septembril 1997 , kui ta oli töötanud Marsi pinnal kolm korda planeeritust kauem ja jõudnud teha üle 16 000 foto .
Lisaks tegi Sojourner 550 pilti ja määras 16 pinnaseproovi keemilise koostise .
Aga veel enne , kui Pathfinder igaveseks vaikis , jõudis 15. septembril Marsi tehiskaaslase orbiidile Mars Global Surveyor ( MGS ) .
Esialgu oli tema orbiit väga piklik ja tööks vajaliku , ligi 400 km kõrgusel üle pooluste kulgeva ringorbiidi saavutamiseks oli ette nähtud kasutada pidurdamist Marsi atmosfääris .
Seda operatsiooni oli katsetanud esmakordselt Veenuse juures teatavasti Magellan .
Nagu Pathfinderi , nii ka MGSi esialgsed uurimistulemused viitavad Marsi praegusest kuumemale ja niiskemale minevikule .
Kuid MGS pidi tegelema ka teaduskaugete asjadega .
Nii tehti ühena esimestest 1998. aasta aprillis foto alast , kus asub nn. Marsi nägu .
Inimese nägu meenutav pinnavorm avastati juba Vikingi tehtud fotodelt 1976.
NASA kiirustas selle pildistamisega , et kummutada arvamus “ näo ” tehislikust päritolust .
See ka õnnestus , sest nagu arvata võiski , polnud MGSi tehtud Vikingist 10 korda suurema lahutusvõimega fotol jälgegi näost , sellel paistis vaid räsitud küngas .
Jällegi oli inimsilm näinud seda , mida ta näha tahtis , mitte aga seda , mis tegelikult näha oli .
Hoopis teistlaadi “ nägu ” pildistas MGS oma esimesel “ õigel orbiidil ” kulgenud tööpäeval 8. märtsil 1999.
See Galle nime kandev kraater on oma lõbusa väljanägemise poolest tuntud kui “ Rõõmsa näo kraater ” ( “ Happy face crater ” ) .
Kümne aasta kavad seoses Marsiga
Eelmisel aastavahetusel lennutati Marsi suunas järjekordselt kaks automaatjaama .
Detsembris startinud Mars Climate Orbiter jõuab samuti Marsi orbiidile .
Erinevalt MGSist on tema uurimisobjektiks mitte Marsi pind , vaid selle atmosfäär .
Jaanuaris startinud Mars Polar Lander maandub Marsi lõunapolaarmütsi lähedusse .
Muidu Pathfinderi sarnasel maanduril on lisaks veel kopp pinnaseproovide võtmiseks .
Proove saab selleks ettenähtud seadmes kuumutada ja eraldunud gaase analüüsida .
Täiesti uudse seadmena on maanduril mikrofon , millega kuuleb Marsi pinnal kostvaid hääli , näiteks tuule puhumist .
Huvitav , et algatus mikrofoni paigaldamiseks ja seade ise on tulnud ühiskondlikult organisatsioonilt , USA Planeediühingult .
10 minutit enne maandumist eralduvad kaks Deep Space 2 nime kandvat sondi , mis tungivad ilma pidurduseta kiirusega 200 m/s kuni 2 meetri sügavusele Marsi pinna sisse .
Sondid võtavad väikese ( mass 0,1 g ) pinnaseproovi ja uurivad seda vee ( jää ) esinemise seisukohalt .
Antenn saatja ja patareidega jääb pinnale ja saadab uurimistulemused retranslaatorina toimiva MGSi vahendusel Maale .
Möödunud suvel läkitas oma Nozomi ( “ Lootus ” ) nime kandva automaatjaama Marsi suunas ka Jaapan , kuid mootori vajalikust väiksema veojõu tõttu jõuab see kohale planeeritud 1999. aasta sügise asemel neli aastat hiljem , 2003. aasta lõpus .
Pärast Marsi tehiskaaslase orbiidile jõudmist alustab Nozomi peaasjalikult atmosfääri uurimist .
Alates MGSist on Marsi külastamine muutunud täiesti perioodiliseks tegevuseks , uued automaatjaamad stardivad iga kahe aasta ( täpsemalt 26 kuu ) tagant , kui Maa ja Marsi omavaheline asend on sihtkohani jõudmiseks soodsaim .
2001. aastal saadab USA Marsi juurde jälle kaks automaatjaama .
Orbiiter kaardistab Marsi pinna keemilist koostist , kasutades selleks neutron- ja gammaspektromeetreid .
Maandur viib Marsi pinnale Sojourneriga identse sõiduki Marie Curie .
Aastal 2003 läheb asi hoopis põnevaks - siis saadab oma “ orbiiteri ” Marsi juurde ESA .
Sellel on ka maandur Beagle .
USAst lendab Marsile vaid maandur , millel on Sojournerist märksa täiuslikum Athena - tüüpi sõiduk .
Viimane kogub ümbruskonnast umbes ühe kilogrammi pinnaseproove ja toimetab selle maandurile .
Seejärel stardib maandurilt väike rakett , mis viib pinnaseproovi Marsi tehiskaaslase orbiidile .
2005. aastal suundub Marsi poole teine samasugune maanduriga automaatjaam , mis toimetab sealt kogutud pinnaseproovid samuti Marsi orbiidile .
Need toob Maale samal aastal startiv Prantsuse automaatjaam , mis peaks tagasi jõudma 2008. aastal .
Saturni juurde ja kaugemalegi
1997. aasta oktoobris lähetati Saturni suunas äärmuslike keskkonnakaitsjate vastuseisust hoolimata USA viimase aja raskeim ( 5712 kg ) ja kallim ( kokku 3,3 miljardit dollarit ) automaatjaam Cassini .
Seal asub ka ESA valmistatud sond Huygens .
Keskonnakaitsjate viha põhjustasid pardal olevad radioaktiivsed isotoop-patareid , mis nende arvamuse kohaselt võivad stardil toimuva katastroofi korral suure maa-ala radioaktiivselt reostada .
Need kartused polnud millegagi põhjendatud , sest NASA rakendas patareide ehituses täiendavaid turvameetmeid .
Cassinit ootab ees pikk teekond .
Kuigi kiirendamiseks kasutatakse möödalende Veenusest ( kaks korda ) , Maast ja Jupiterist , jõuab ta Saturni tehiskaaslase orbiidile alles 2004. aasta suvel .
Sama aasta novembris eraldub Huygens ülejäänud automaatjaamast ja siseneb Saturni suurima kaaslase Titani atmosfääri .
Peale atmosfääri keemilise koosseisu ja füüsikaliste tingimuste kindlakstegemist pildistab ta kuni 2,5 tundi kestva langevarjuga laskumise käigus Titani pilvi ja pinda .
Heal juhul võib pinnal koguni kuni pool tundi töötada .
Titani uurimisele pöörab suurt tähelepanu ka Cassini .
Muu hulgas kuulub tema varustuse hulka veel radar , millega kaardistatakse Titani samamoodi nagu Magellaniga Veenust .
USA kavatseb jätkata Jupiteri kaaslase Europa uurimis ja 2003. aastal välja saata Europa Orbiteri nimelise automaatjaama .
Selle radar peab suutma näha koguni Europat katva jääkihi alla .
Mis saab Pluutost ?
Päikesesüsteemi planeetidest on automaatjaama abil uurimata veel Pluuto .
NASA-l on plaanis see puudus kõrvaldada 2004. aasta detsembris automaatjaamaga Pluto-KuiperExpress , mis peaks üheksandast planeedist mööda lendama 2012. aastal .
Stardi aeg on kriitiline , kuna ainult siis on võimalik kiirendamiseks kasutada Jupiteri .
Unustuse hõlma pole jäetud ka Merkuuri .
Päikesele lähima planeedi juurde plaanivad lendu jaapanlased aastal 2005 ja eurooplased ( ESA ) 2009.
Kõiki neid ettevõtmisi , juba toimunuid kui kavandatavaid , ühendavaks lüliks on vee ja seega kaudselt eluvõimaluste otsimine erinevatelt taevakehadelt .
( Vt . ka Laurits Leedjärv .
Universum täis vett .
“ Horisont ” nr. 7 1998 ) .
Kas neid otsinguid saadab ka kunagi edu , eks seda näita aeg , kuid tõenäosus selleks näib olevat piisavalt suur .
?? .
12.2003
Kavandatud planeetidevahelised automaatjaamad
Orbiiter .
Toob orbiidil olevad pinnaseproovid Maale tagasi
AIVAR KRIISKA ( 1965 ) filosoofiamagister , Tartu Ülikooli arheoloogia lektor
Nagu headele naabritele kohane , räägivad hiidlased naljalugusid saarlaste kohta ja vastupidi .
Uuemad uurimused viitavad aga sellele , et esivanemad on saarlastel ( loe : saarte elanikel ) ühised …
Alates 1994. aastast on peamiselt Eesti Teadusfondi ja Eesti Kultuurkapitali toel toiminud Ranniku-Eesti kiviaja uurimise projekt .
Välitöid on tehtud nii mandril kui saartel ja kogutud on päris põnevat materjali nende piirkondade esiajaloost .
Üks tähtsamaid küsimuste ringe , millega oleme tegelnud , on saarte asustamine ja püsiva elanikkonna teke neis paigus .
Hiiumaalt Kõpu poolsaarelt on õnnestunud leida neliteist ja Saaremaalt kaheksa uut kiviaja asulakohta ning kuuel neist on mõnevõrra teostatud arheoloogilisi väljakaevamisi .
Kogutud leiud , kaevamiste ja inspektsioonide tähelepanekud ning ligi paarkümmend uut usaldusväärset radiosüsiniku dateeringut täiendavad oluliselt pilti saarte varasest asustusest .
Võib öelda , et me oleme korraks saanud kiigata saarlaste ( saarte elanike ) hälli .
Muutuva mere kutse
Saarte asustamine on tihedalt seotud Läänemeres toimunud muutustega .
Hiiumaa , Saaremaa ja Ruhnu kõrgemad osad vabanesid merest juba umbes 9700 aastat e.Kr.
* , mil Läänemere nõos paiknenud jääliustiku sulamisveest tekkinud Balti jääpaisjärv leidis enesele Kesk-Rootsis Billingeni kohalt väljapääsu ookeani ja veepind alanes märgatavalt .
Vaatamata veetaseme kõikumistele , millega on kaasnenud küllalt võimsate üleujutuste aegu , on saared hiljem üha kasvanud ja maa kerkimine suurendab enamiku Eesti saarte pindala praegugi .
Teiseks saarlaste kujunemise eelduseks oli hülgeküttimise kui tähtsa püügimajanduse haru väljakujunemine , sest meresaaduste kasutamine oli vältimatu enese äraelatamiseks saartel .
Kuigi üks hülgeluu on leitud küll juba Eesti vanimast seni teadaolevast , Pulli asulakohast ( dateeritud ca 8800. aastasse e.Kr. ) , toimus üleminek spetsialiseerunud hülgeküttimisele siiski alles mitu tuhat aastat hiljem , põhiliselt mesoliitikumi ehk keskmise kiviaja ( 9000 - 5000 aastat e.Kr. ) lõpuosas .
Sellest ajast alates on hülgeliha olnud inimeste toiduratsioonis olulisel kohal kogu Eesti rannikualal .
Ilmselt just kaugele merele ulatuvatel hülgepüügiretkedel avastasid inimesed Mandri-Eesti rannikust mitmete kümnete kilomeetrite kaugusel paiknevad saared .
Sellele osutavad Hiiumaa ja Saaremaa vanimatest inimeste laagripaikadest kogutud loomaluud , mis , vaid mõni erand välja arvatud , kuuluvad hüljestele .
Tõenäoliselt elati saartel kevadtalvel - viigri ja hallhülge parimal püügiajal .
Nimelt rändasid , ja teevad seda tänini , need hülgeliigid veebruaris ja märtsis Eesti vetesse poegima ja olid sellel ajal kergeks saagiks .
Poegimisaegsele küttimisele osutab samuti maksimaalselt nädala vanuse viigri luu , mis on leitud ühest Hiiumaal Kõpu poolsaarel paiknevast , u.
4700 - 4000 aastat e.Kr. eksisteerinud peatuspaigast .
Ka ühekülgsed leiud - valdavalt lõike- ja kaaperiistad - ning asjaolu , et tihti on tööriistadena kasutatud vaid teravaservalisi kivikilde , räägib sellest , et tollaste saarlaste tegemised-toimetamised olid üsna piiratud .
Algul peatuti saartel ilmselt vaid ajutiselt , kasutades ära seda eelist , mida pakkus kindel maa laagripaiga püstitamiseks .
See võimaldas hankida küttepuid ja toorainet tööriistade valmistamiseks , jätta osa varustusest paigale jms .
Millal tulid esimesed asukad ?
Arheoloogiliste kaevamiste käigus saadud materjal , tuleasemetelt kogutud söe alusel tehtud dateeringud ja kõrgus praegusest merepinnast lubavad saarte asustuse algust küllaltki hästi määratleda .
Kuna leidude hulgas puuduvad nooremale kiviajale ( 5000 - 1800 aastat e.Kr. ) iseloomulikud savinõud , on üsna ilmne , et saartele tuldi keskmisel kiviajal , mil keraamikat veel ei tuntud .
Paari aasta eest Hiiumaal Kõpus uuritud muistsest tuleasemest kogutud süsi ja inimtegevuse jälgedega nn. kultuurkihist kogutud pähklikoored kuuluvad ajavahemikku umbes 5700 - 5000 aastat e.Kr.
1997. aasta suvel Loode-Saaremaalt Võhmast ja Pahapillist saadud koldesöe vanusemäärangud jäävad vahemikku umbes 6000 - 5000 aastat e.Kr.
Peaaegu samasuguse tulemuse annavad maa kerkimise kiiruse alusel tehtud arvutused .
Ka naabrite poole kiikamine kinnitab , et nimetatud dateeringud võivad kajastada tõeselt Lääne-Eesti kaugemate saarte asustamise algust .
Näiteks laias laastus samasse , õieti isegi natuke hilisemasse aega , jääb Ahvenamaa saarestiku varaasustus .
Mandrilähedastele saartele on aga mitmel pool Skandinaavias ja Soomes asutud elama tihti märksa varem .
Loode-Saaremaa ja Hiiumaa Kõpu poolsaare uuritud vanimad laagripaigad on mitmes mõttes väga sarnased .
Mõlemal alal on kasutatud tööriistade valmistamiseks kohalikke kivimiliike .
Valitsevaks toormeks on olnud kvarts ning valge , hall ja bee ?
madalakvaliteediline kohalik tulekivi .
Kivitöötluses on palju rakendatud just lõhestustehnikat .
Rohkema töötlusega esemeid on vaid üks-kaks protsenti .
Nende hulgas domineerivad kaape- ja lõikevahendid - kõõvitsad .
Ühine on seegi , et vähe kohtab neis paigus raieriistu , leitu piirdub üldiselt vaid mõne talva ja kirve fragmendi või toorikuga .
Sarnasus on nii suur , et kui keegi petukaubana ühe saare leide teisele sokutaks , siis mina küll seda avastada ei suudaks .
Kõik see osutab ühtsele kultuuritraditsioonile ja ehk ühtsetele juurtele .
Võimalik , et kõige suuremale saarele - Saaremaale - elama asunud inimesed ekspluateerisid mitmeid ümbruskonna saari ja laide , sealhulgas Kõpu muinassaart .
Leidude ning geograafilise situatsiooni järgi võib oletada , et saarte asustuse lähtealaks oli Lääne-Eesti rannikupiirkond .
Paraku tunneme sealset kiviaega veel väga vähe .
Vanima leiukoha - Pulli - ja saarte varaasustusega samaaegse Lääne-Eestis paikneva Valge-Risti asulakoha vahele asetub arheoloogilisel ajaskaalal ehk vaid osa Pärnu jõe põhjast leitud luuesemetest , mis vaadeldavat probleemi lahendada ei aita .
Valge-Ristist avastatud üksikud leiud on aga väga sarnased Saaremaa ja Hiiumaa omadele .
Püsiasustuse jälgedel
Hiljem on kohanetud eluks saartel ka juba aastaringselt .
Millal siis kujunes neis paigus püsiasustus ?
Selle täpsem dateerimine on materjali vähesusest tingitult veel raske ning esialgu tuleb rahulduda kaudsete tõenditega .
Hiiumaal pärinevad esimesed märgid sellest , et saarel elati kevadtalvise sesooni kõrval ka suvel ja sügisel , noorema kiviaja lõpupoolest ( u.
3000 - 2000 aastat e.Kr.
) .
Analoogilise leiu- ja luuainesega on ka mitmed samaaegsed Saaremaa asulakohad .
Suurematele muutustele eluolus osutavad nii päevavalgele tulnud esemed kui loomaluud .
Hallhülge kõrval on jahti peetud ka praeguseks Läänemerest kadunud grööni hülgele ning püütud kala , eriti turska .
Kütitud on ka Läänemere ainsat vaalalist - pringlit .
Võimalik , et paikseks jäädi siiski juba märksa varem .
Sellele osutab omanäoline kultuurirühm , mis on eksisteerinud Saaremaal ja Hiiumaal noorema kiviaja algul ( alates umbes 5000 aastat e.Kr. ) .
See erineb mandri nn. Narva kultuuri lokaalrühmadest sedavõrd , et pidi kujunema neist mõneti isoleeritult .
On väga tõenäoline , et siis levinud uus esemeliik - savinõud - kajastab tegelikult isegi veel vanemaid piirkondlikke erijooni .
Esimese paikse asustuse alana tuleb arvesse eelkõige just siinse piirkonna suurim saar praeguse Saaremaa kesk- ja põhjaosas .
Seni kõige varasemaks püsivama asustuse märgiks on arvatavasti Kõnnu asulakoht Lõuna-Saaremaal , kust , erinevalt teistest saarte varastest elupaikadest , on leitud rohkesti raieriistu - ligi pool tuhat kivikirvest ja - talba .
Viimased osutavad , et inimene on tolles paigas peatunud juba pikemat aega ning tema tegevus on olnud mitmekülgsem .
MIHKEL JÕEVEER ( 1937 ) Tartu Observatooriumi kosmoloogiarühma juhtteadur .
Füüsika-matemaatikakandidaat .
Astronoomias on tavaliselt tegemist suurte arvudega .
Suured on taevakehade mõõtmed ja omavahelised kaugused , vastavalt sellele on pikad ka muutustega seotud ajavahemikud .
Meie Päike on mitu miljardit aastat säranud enam-vähem sama heledusega kui nüüdisajal ja nii peaks see jätkuma ka mitme järgneva miljardi aasta jooksul .
Õige püsivad on ka valdav enamik teisi tähti .
Antiikajal sätendas taevas inimeste peade kohal samamoodi nagu praegu .
Suurteks ja harvadeks eranditeks on aeg-ajalt ootamatult süttivad noovad ja eriti supernoovad , kus tähe heledus võib mõne päevaga kasvada miljoneid kordi , et jääda maksimumi ümbruses mõneks päevaks stabiilseks ja seejärel aegamööda kustuda .
Aastakümneid peeti supernoovasid kõige “ äkilisemateks ” suure võimsusega astronoomiliste sündmuste seas ning enamik astronoome ei näinud vist uneski , et kuskil palju hullemaid plahvatusi ette tuleb .
Kui tähistaevast jälgitaks vaid traditsiooniliste optiliste vahenditega , siis arvaksime seda siiani .
Gammakiirguse militaarsed vahimehed
1950. aastate lõpul sai suurriikidele selgeks tuumakatsetustest tekitatud radioaktiivse saasta ohtlikkus keskkonnale ning alustati läbirääkimisi tuumakatsetuste keelustamiseks Maa atmosfääris ja kosmoses .
Kohe tekkis aga küsimus : kuidas kontrollida , et partner ikka lubadusi täidab .
Kosmoses plahvatav tuumapomm tekitab võimsa röntgenikiirguse impulsi , millega kaasnevad energiarikas gammakiirgus ja neutronite voog .
USA tuumauuringute keskuses Los Alamoses asuti kiiresti projekteerima ja ehitama vastavate detektoritega varustatud Maa tehiskaaslasi .
1963. aasta oktoobris lennutasid USA õhujõud 250 000 km kõrgusele orbiidile tuumakatsetuste jälgija Vela 1 ( hispaania k . öövalve ) .
Tegemist oli kahe identse satelliidiga , mis liikusid samal orbiidil , aga üks teisest pool ringi eespool , nii et üks kaksikutest registreeris Maa ühel poolel , teine vastaspoolel toimuvat .
Vela 1 ja selle järglased tegutsesid edukalt , aga õnneks maapealseid tuumaplahvatusi nad ei registreerinud .
Tuumariigid pidasid kinni katsetuste keelustamise kokkuleppest .
Kuid päris ilma tööta vahimehed ei olnud , vahetevahel registreerisid nende vastuvõtjad lühiajalisi gammakiirguse sähvatusi .
Et Vela kiirgusdetektorid nendeni jõudnud gamma-kvantide saabumissuunda ei osanud määrata , siis jäi kiirte allikate osas peaaegu kõik lahtiseks .
Esialgu õnnestus välistada vaid tuumakatsetuste võimalus , sest gammasähvatustega samaaegseid , tuumapommide plahvatustele iseloomulikke tugevaid röntgensähvatusi ei registreeritud .
Et asi oli intrigeeriv , hakati järgmistele vahimeestele paigaldama täpseid kellasid .
Vela 5 ja Vela 6 registreerisid gammasähvatuste toimumisaegasid täpsusega 1 / 64 sekundit .
Kellaaegade võrdlemise kaudu oli lihtne näha , milline satelliit oli sündmusele lähemal , milline kaugemal ja nii sai hinnata allika suunda .
Selline suuna määramine vastava geomeetria ülesande lahendamise kaudu on seda täpsem , mida täpsemad on satelliitidel asuvad kellad , mida kaugemal satelliidid üksteisest asuvad ja mida rohkem neid on .
Ühese lahendi saab , kui mõõtmisi teevad 4 või rohkem satelliiti .
Niiviisi õnnestus võimalike gammasähvatuste allikate seast kõrvale jätta Maa ja Päike .
1973. aastaks olid määratud 16 gammasähvatuse asukohad taevasfääril , nende jaotuses polnud eelissuundi .
See peaaegu välistas võimaluse , et sähvatused toimuvad Päikesesüsteemis ning oli alust kahtlustada , et sähvatuste allikad võivad asuda koguni väljaspool Galaktikat , kusagil väga kaugel .
Lihtsad kalkulatsioonid näitasid , et tõenäoliselt on tegemist väga energiarikaste protsessidega .
Et aga kõik toimub väga kaugel ning tegemist ei ole vaenuliku riigi militaarse tegevusega , siis läks nähtuse edasine uurimine kaitseministeeriumide valdkonnast tsiviilteadlastele .
Uute gammakiirguse teleskoopide ja observatooriumide ehitamine ja projekteerimine hakkas käima astronoomide eestvedamisel .
Tänapäevased gammakiirguse observatooriumid
Praegu liigub maaringsetel orbiitidel kümmekond gammakiirguse vastuvõtjatega varustatud satelliiti .
Parimate vaatlusvõimalustega on 1991. aastal üles saadetud USA 17tonnine gammaobservatoorium CGRO ( Compton Gamma Ray Observatory ) .
Sellel observatooriumil asub üks tema olulisem seade - BATSE ( Burst and Transient Source Experiment , Sähvatavate ja Ajutiste Kiirgusallikate Detektor ) .
BATSE gammakiirguse vastuvõtjad on palju tundlikumad kui varasematel vahimeestel .
See võimaldab kindlaks määrata ka hoopis nõrgemaid gammasähvatusi .
Kui varem oli uue gammasähvatuse avastamine tähelepanuväärne sündmus , siis BATSE jaoks on see sõna otseses mõttes igapäevane tegevus , sest pea iga päev registreeritakse mõni uus sähvatus .
BATSE määrab ka sähvatuse allika suuna .
Gammaobservatoorium on suure kasti kujuline , mille igas nurgas asub kiirgustajur .
Millises ootamatus suunas ka järjekordne gammasähvatus ei toimu , ikka “ valgustab ” ta kasti nelja nurka , mõnda otse , mõnda kaldu .
Selle järgi , kui intensiivselt ühe või teise nurga detektorid kiirgust registreerivad , on võimalik leida suund kiirgusallikale .
Seda küll ainult täpsusega mõni kaarekraad .
Peagi selgus , et eelissuundi ei ole , allikad jaotuvad ühtlaselt üle taevasfääri .
Sähvatuste ajalise arengu uurimine näitas , et igal sähvatusel on oma nägu .
Vahel on selleks ainult sekundiline terav üksikimpulss , mõnel sähvatusel võib olla üks või mitu laiemat maksimumi , teisel jälle hulk kammipiide-kujulisi teravaid impulsse jne .
Nähtus on alati lühiajaline ja sulab sadakonna sekundiga või kiiremini üldise gammakiirguse fooni sisse .
BATSE-le pandi suuri lootusi .
Usuti , et tema poolt leitavate arvukate sähvatuste seast õnnestub kohe identifitseerida vähemalt osa objekte ka optilises kiirguses .
Optiline kiirgus kannab endas rikkalikku informatsiooni , ja astronoomidel on palju kogemusi selle analüüsimiseks .
Kuid gammasähvatuste alal varjab loodus hoolega oma saladusi .
Kui optilised teleskoobid jõudsid uurima BATSE näidatud taevaalasid , ei leitud sealt enam midagi tähelepanuväärset .
Asuti otsima võimalusi koordinaatide täpsemaks määramiseks ning kiiremini reageerivaid optilisi vaatlusvahendeid tegema .
Esimene läbimurre toimus 1997 , kui Itaalia-Hollandi satelliit BeppoSax , millel asuvad nii gamma- kui röntgenikiirguse vastuvõtjad , registreeris 28. veebruaril gammasähvatuse GRB 970228 ( Gamma Ray Burst , aasta , kuu , päev ; gammakiirguse sähvatus niisiis 1997. aasta 28. veebruaril ) .
Õnneks vaatas samal ajal õiges suunas satelliidi laia vaateväljaga ( 40x40 kraadi ) röntgenikaamera , mis registreeris uue röntgenikiirguseallika tekke ja määras selle täpse asukoha .
Ajalise kokkulangemise tõttu polnud kahtlust , et tegemist oli sama sündmuse registreerimisega erinevates kiirgustes .
Allika koordinaadid teatati optilistele astronoomidele , aga kulus siiski 21 tundi , kuniks optilised teleskoobid jõudsid vaatlemiseni .
BeppoSaxi röntgenikaameralt näidatud asukohas leiti väga nõrk udune laik ( tõenäoliselt ülikauge galaktika ) , mille servas asus kiiresti nõrgenev punktallikas ( tõenäoliselt see , mis plahvatavast objektist oli järele jäänud ) .
Objekti nõrkuse tõttu ei suudetud temast suurt midagi teada saada .
Küll sai tugeva kinnituse oletus , et gammasähvatused toimuvad kaugetes galaktikates .
Selgus ka , et astronoomide koostööd on vaja veelgi tõhustada .
Täistabamuseni jäi siis veel peaaegu kaks aastat .
Lõpuks ometi tabatakse ka optiline sähvatus
Selle aasta 23. jaanuaril kell 9 : 47 Greenwichi ajas registreeris BATSE järjekordse gammasähvatuse alguse , määras kohe allika ligikaudsed koordinaadid .
Jätkates ise sähvatuse arengu jälgimist , saatis teate toimuvast Maale .
Idapoolkeral oli päev , läänepoolkeral öö .
4 sekundit pärast sähvatuse algust jõudis teade interneti vahendusel Los Alamoses möödunud kevadest tegutseva automaatkaamera ROTSE-1 juhtarvutisse .
ROTSE-1 ( Robotic Optical Transient Search Experiment ) kujutab endast nelja Canoni telefoto-objektiivi ( igaühe läbimõõt 11 cm ) ja CCD-tüüpi kiirgusdetektorite baasil ehitatud suhteliselt odavat ( hind 200 000 dollarit ) automatiseeritud väiketeleskoopi .
Tänu väiksusele on ta kiirelt manööverdav ja tal on suur vaateväli ( 16x16 kraadi ) .
Oma tavaliste öiste patrullvaatluste ajal jõuab ta ekspositsioonidega katta kogu asupaigakohas näha oleva tähistaeva ning niiviisi silma peal hoida miljonitel tähtedel , jäädvustada meteoornähtusi ( vt. Horisont nr. 3 1999 , lk . 12 ) , avastada komeete jne .
Pärast BATSE-lt teate saamist katkestas ROTSE-1 parajasti poolelioleva patrullvaatluse , pööras kaamera objektiivid Karjuse tähtkuju poole GRB 990123 allika suunas ja alustas uut ekspositsiooni .
Orbiidil registreeritud sähvatuse algusest oli möödunud ainult 10 sekundit .
Tundub , nagu oleks automaatki närveerinud olulise vaatluse tegemisel , esimene võte ebaõnnestus !
Kuid 22 sekundit pärast gammasähvatuse algust tehtud teine 5sekundiline ekspositsioon ja järgnevad tabasid kümnesse .
ROTSE-1 ühe ekspositsiooniga jäädvustatakse suurusjärgus 100 000 tähte ning esialgu polnud astronoomidel selgust , kas neil midagi kasulikku piltidele jäi .
Tuli veidi oodata .
Samal ajal jätkasid tööd orbitaalobservatooriumid ning USA mitme suure optilise teleskoobi vaatlejatel oli välja kuulutatud valmisolek nr. 1.
Õhus oli elektrit , aeg jooksis ja hommik ligines .
Idarannikul oli päike juba tõusnud , kui 3,7 tundi pärast sähvatust õnnestus meile juba tuttaval BeppoSax il oma röntgeniteleskoobiga tehtud vaatluste alusel määrata GRB 990123 täpsem asukoht ning saata andmed Maale .
Kohe läksid läänerannikul Californias tööle Palomari observatooriumi 1,5 m ja 5 m optilised teleskoobid ning ka neil õnnestus allika suunalt pilt teha .
Oli ka viimane aeg , idataevas juba ahetas , päikesetõusuni jäi tund .
Sellal , kui Palomari mehed oma hiiglastega tööd tegid , uuris ROTSE-1 meeskond eesotsas prof .
Carl Akerlofiga , kas nende tehtud piltidel on mingeid GRB 990123 jälgi BeppoSax i näidatud koha lähedal .
Oh seda rõõmu , oli küll ning tervelt kuuel pildil oli gammasähvatuse allika täheline optiline kujutis selgelt olemas .
Esimesel õnnestunud ekspositsioonil oli ta nähtav 12. tähesuurusega tähena , 25 sekundit hiljem tehtud pildil oli ta 14 korda heledam ( tähesuurus 8,95 ) , aga edasi hakkas sähvataja heledus kiiresti langema .
9,5 minutit pärast maksimumi ( kuues ekspositsioon ) oli allika heledus vähenenud juba 170 korda ( 14,53 tähesuuruseni ) ning järgmistel piltidel objekti enam näha ei olnud .
Siiski oli ROTSE-1 teinud töö , mida mitmed suured observatooriumid olid üritanud kümneid aastaid .
Esmakordselt oli jäädvustatud gammasähvatuse optiline heleduskõver maksimumheleduse ajal .
Osutus , et sähvatus optilises valguses oli pea sama äkiline kui gammakiirtes .
Optiline sähvatus võis jõuda maksimumi mõni sekund pärast gamma maksimumi ja langus võis olla veidi aeglasem .
Milline on optiliste sähvatuste peenstruktuur , seda tuleb määrata järgmistel “ kiirreageerijatel ” .
Juba praegu võib öelda , et ROTSE-1 oleks võinud teha rohkem ja lühemaid ekspositsioone , aga kes seda ette teadis !
Astronoomid olid valmis üllatusteks ning jäädvustatud sähvatuse kõrge maksimaalheledus , ehkki lühiajaline , oligi kõige üllatavam .
Peaaegu universumi teisel serval toimunud sündmus olnuks nähtav isegi tavalise binokliga varustatud vaatlejale , muidugi õigel ajal õiges suunas vaadates .
Kui Palomari astronoomid oma pilte uurima asusid , sai selgeks , et nendegi kiirustamine polnud asjatu , gammaobjekt paistis piltidel selgelt , kuid vaid mõni tund varem tehtud ROTSE-1 vaatlustega võrreldes oli ta heledus jõudnud väheneda juba 10 000 korda .
Ehkki GRB 990123 optiline järelheledus kahanes kiiresti ka järgmiste päevadega , jäi ta suurtele teleskoopidele kättesaadavaks siiski mitmeks järgnevaks nädalaks .
Allika spektrites registreeriti palju ioniseeritud metallidele ( Al , Zn , Cr , Fe , Mg ) iseloomulikke neeldumisjooni .
Sellised jooned esinevad ka paljude kaugete kvasarite spektrites .
Nende joonte asukohtade järgi mõõdeti allika punanihkeks z = 1,60 .
Allika nõrgenedes , ilmus tema hajunud valguse tagant välja nõrk galaktika , milles grandioosne plahvatus ilmselt toimus .
Galaktika punanihe osutus võrdseks gammaallika omaga .
Kauge plahvatuse ohtlik energia
Levinuima kosmoloogilise mudeli järgi vastab punanihkele 1,6 kaugus 3,7 x10 25 km .
Kaugust teades saab teha hinnanguid gammasähvatusel eraldunud energia kohta .
Kui plahvatus oli enam-vähem sümmeetriline , siis ainuüksi gammakiirgust vabanes 3,4 x 10 54 ergi , mille massi ekvivalent on 1,9 Päikese massi .
Kaks Päikest oleks nagu mõne sekundi jooksul muutunud energiaks ja hajunud maailmaruumi .
Seda koletut energiahulka on raske millegi kogemuslikuga võrrelda .
Võrdlusvõimalus on olemas optilise kiirguse osas .
ROTSE-1-lt registreeritud heledusmaksimumi ajal kiirgas GRB 990123 nagu 3x10 16 Päikest , ehk miljon korda rohkem kui normaalgalaktika .
Kui plahvatus toimunuks naabergalaktikas Andromeeda udukogus , siis oleks Maa-pealne vaatleja näinud ootamatult taevasse ilmunud täiskuud .
Meie kodugalaktikas plahvatamise korral näinuksime taevasse ilmumas teist Päikest .
Õnneks toimub neid plahvatusi galaktika kohta mitte igal aastal ega igal sajandil , vaid vahest kord mõnesaja miljoni aasta kohta .
Milline on selliste plahvatuste tekkemehhanism , pole seni selge .
Arutatud on isegi galaktikatevaheliste sõdade varianti .
Enne 23. jaanuari sündmust oli levinuimaks seletuseks kahe ülitiheda tähe kokkupõrkel tekkiv plahvatus .
Enamus tähtedest asub kaksik- või mitmiksüsteemides , vananedes võivad neist saada neutrontähed või mustad augud .
Gravitatsioonilise vastastikmõju tagajärjel aja jooksul tähed lähenevad üksteisele ning lõpuks põrkuvad .
Kuid 23. jaanuari sündmus oli sedavõrd võimas , et neutrontähtede omaste massidega kehade kokkupõrkel vabanevast energiast jääks väheseks .
Vaja on otsida uusi seletusi .
Arutatakse võimalust , et nendel üliplahvatustel energia ei kiirgu ühtlaselt igas suunas , vaid põhiliselt kitsa kimbuna .
Seega 23. jaanuari plahvatus võis meile tunduda eriti võimas seetõttu , et kiirtekimp oli suunatud otse meie poole .
Mõne teise kauge galaktika astronoomid , kes sündmust vaatlesid teisest küljest , võisid plahvatuse võimsuseks saada 10 - 50 korda väiksema arvu kui Linnutee astronoomid , nende hulgas ka meie siin - Maal .
Kahtlematult sai aga selgeks , et tegemist on erakordselt võimsa ja ohtliku nähtusega .
Meid kosmosest ähvardavate katastrofaalsete sündmuste ( asteroidi või komeedi pommitus , lähedase supernoova plahvatus ) ritta lisandus teadmine kodugalaktikas toimuda võivast tugeva gammasähvatuse ohust .
23. jaanuari sähvatuse võimsusega plahvatus võiks lõhkuda planeetide atmosfäärid ja hävitada elu märgatavas osas Galaktika ruumalast .
Juba on jõutud avaldada arvamust , et on leitud põhjus , miks raadioastronoomide pingutustele vaatamata pole suudetud leida kosmosenaabreid .
Tsivilisatsioonid on väga haruldased , sest aeg-ajalt korduvad võimsad gammakiirguse sähvatused hävitavad elu galaktikates .
Missugune oli ja mida võis mõelda maarahvas , kui 19. asemele astus 20. sajand ?
Palusime sellele küsimusele vastust ajaloodoktor Ea Jansenilt , kes kehastus toimetuse palvel nooreks õpihimuliseks eestisoost tudengiks .
Tartus , sel 31. detsembril 1899
Kullakallis Liide !
Mina istun aastasaja kõige viimasel õhtul ihuüksinda Supilinna katusekambris ja kirjutan Sulle kirja ; minu aknast paistab Emajõgi , see tähendab , õieti ei paista , sest igal pool on paks valge lumi maas .
Oh kuidas ma igatsen kodusesse Kuutlasse , ma näen kogu aeg oma vaimu silma ees Sinu vanemate madalat maja ja kuusikut selle taga , kus me rõemsalt huikasime ; ma näen meie käärulist jõge looklemas luhtade vahel ja seda igivana vahtrat meie toa otsas !
Aga kõige rohkem igatsen ma ikka Sind , minu kallis Liide , Sinu taevasiniseid silmi ja roosasid palgeid , sinu hõbe kellukese kombel helisevat häält , mis meie karskusseltsi laulukooris ikka nii kaunisti kõigist üle kajab !
Kõige pealt pean ma aga Sinult andeks paluma , et ma nii kaua pole kirjutanud .
Mina tahtsin jõuluks kodu käima tulla , aga vaata kallis , ma ei saanud seda teha raha puudusel , sest tee on pikk ja oleks tulnud sõita enne laiarööpalise ja siis veel kitsa rööpalise rongiga , mis minevaasta valmis sai .
Isa andis mulle sügisel , kui Tartusse õppima tulin , 150 rubla kaasa ja ütles , et rohkem ta sellel aastal üleüldse anda ei saa .
See on suur raha küll , aga õppimise maks üksi on 25 rubla semestri kohta , peale selle peab veel maksma professoritele ettelugemiste tasu .
On vaja üüri maksta , ehk ma küll kõige viletsamas toakeses elan , küttepuid osta ja süüa ikka ka .
Vahepeal käis onu Andres Suureväljalt siin Tartus tohtri juures , tema tõi mulle emalt ühe seakintsu , leiba ja tangu , sellest ma elasin hulk aega .
Ma annan nüüd ühe jõuka kaupmehe poegadele järelaitamise tunde , muidu ei tuleks üldse välja .
See kaupmees on küll eesti soost , aga tema majas räägitakse ainult saksa keelt , proua on endine mõisa toaneitsi .
Ma annan vene keele ja matemaatika tunde .
Nüüd õpib mitu eesti noormeest siin kirikuõpetajaks , arstiks või advokaadiks , aga nende kellegi põli pole kerge .
Jah , Liide , minu kohta räägitakse küll : mis Karlil viga , ta on nõuka peremehe poeg , ja isa võib teda küll lasta suurkoolis studeerida .
Isal on tõesti Kuutla vallas kõige suurem koht ja hea põllumaa , oma kümme lüpsilehma ja neli hobust , mullikad , lambad ja sead lisaks .
Aga isal ei ole ju see koht ikka veel päris välja makstud , krediitkassa intressid on nagu needus peal .
Peale selle on minu isa , nagu Sa isegi tead , niisugune kange mees , kes palju asju ette võtab .
Nagu onu rääkis , vedavat ta praegu palke meie uue maja jaoks .
Naabritel Kuru vallas on juba mitmel peremehel uued kahekordsed häärberid ehitatud , eks tule siis meiegi valda üks uhkem ja suurem ehitada ?
Meil on ju hulka peret ka , peale minu ja Augusti veel kolm nooremat õde-venda kasvamas , kes lahedamat elamist himustama hakkavad .
Ma olen natuke murelik küll sellepärast , et mu vanem vend August ei ole nii erksa vaimuga põllumees , kui isa .
Tööinimene on ta muidu küll ja kui ta tubli naise võtab , siis pole meie koha pärast vaja karta .
Nagu Sinu isa , tahab ju ka minu vana olla üks uueaegne põllumees ja piimakarja kasvatada , nagu eesti ajalehed õndsa Karl Robert Jakobsoni “ Sakalast ” saadik on õpetanud .
Onu Andreselt kuulsin , et isa oli endale juba ühe kalli uueaegse piimakoorimise masina ( Separator ) ja võipressi ostnud , ta tahab suguloomi muretseda , karja ravitseda ja üleüldse ja ka kunstsõnnikuga katseid teha , aga sellesse tuleb hulka raha ( öeldakse : kapitaali ) sisse panna , enne kui tulu hakkab saama .
Isa saatis juba minevaasta koos meie mõisahärra vana von Katzendahliga oma võid Peterburgi müügile .
Isa kirub küll von Katzendahli , et see on kogu elu olnud kange talurahva pinnija , aga nüüd nad on seal Kuutla põllumeeste seltsis päris mestis ja ma kuulsin , et mõisahärra valiti isegi eesti põllumeeste seltsi presidendiks .
Noh , meie mõisahärra on ju tõesti päris osav ja tark põllumees , temalt on midagi õppida ka , iseäranis piimatalituses .
Aga mina arvan siiski , et härra Tõnisson “ Postimehes ” kirjutab õigust : tuleb asutada ühispiimatalitused , ühekaupa on peremeestel väga vähe jõudu .
Imavere kandis olevat üks piimaühisus juba asutatud .
Isal vist mõlgub ka midagi niisugust meeles , tema on ju ka suur “ Postimehe ” lugeja .
“ Postimehe ” eeskujuks on rohkem Soome piimaasjandus .
Härra Tõnissoni olen ainult eemalt näinud , kui ma ühe eesti usuteaduse studendiga koos Eesti Üliõpilaste Seltsis käisin .
Isa peab temast kõvasti lugu .
Onu Andres aga loeb “ Olevikku ” ja ütleb , et selle toimetaja Aadu või Ado Grenzstein olla ka üks tark mees .
Grenzstein tahab mingit iseäralikku “ Eesti poliitikat ” ajada .
Olen mõlemat lehte lugenud , kui kuskil seda ilma maksuta saab teha .
“ Olevik ” kirjutab , et Eesti- ja Liivimaal seatakse sisse niisamasugune kubermangu ja maakonna eestseisus või volikogu , nagu Venemaal on , ja siis saavat eestlased mõisnikutega päris ühesarnaseks ja hakkavad meie kubermangude elu asju ise ajama .
Noh , niisugune volikogu ehk semstvo oleks ehk hea küll , ainult et kõik asjaajamine pidada vene keeles olema .
Näed , kallis Liide , kirjutan Sulle nüüd asjadest , mida ehk polegi sünnis ühe noore neiuga arutada , aga minu mõtted uitavad ju ikka Kuutlas , isatalus ja ka muidu Eesti asjade juures , ehkki mul siin ülikoolis on väga palju tegemist ja õppimist , sest arstiteadus on väga raske .
Kõik lihaste ja kontide nimed tuleb näituseks ladina keeles pähe õppida ja palju muud ka veel .
Aga seda ma panin ju ka ammugi kodus tähele , et Sinuga võib igasugu asju arutada , Sa oled terase vaimuga neiu , kellele ka isamaalised paleused võerad ei ole .
Räägitakse küll , et naisterahva peaaju kergem kaalub , kui meesterahval ja et tema mõtlemisanded nõrgemad on , aga väljamaal on juba paljud naised arstid , apteekrid või kooliõpetajad ja tükivad poliitikasse ; ka meie juures Eestis on naised ammugi kirjanduse põllul tegevad - Sinagi ju lugesid karskuse seltsi peol ette Lydia Koidula isamaalaule .
Ka ei jää näituseks laulukooride juhataja ja orelimängija neitsi Miina Hermann , kes Peterburis on õppinud , meestest sugugi maha .
Mina usun küll , et uuel aastasajal hakkavad naisterahvad meie vaimuelus hoopis suuremat osa etendama , kui ennem .
Sinust , minu kallis , saab vististi küll arsti proua , sest mina jään oma abielu ettepaneku juurde kindlaks .
Aga meie sala kihlatuse aega võiksid Sa ehk kasulikult pruukida ja katsuda ise ka hariduse teel edasi minna !
Haridus on see , mille abil Eesti rahvas oma tuleviku tee rajab !
Eestlane peab praegusel ajal küll võeras keeles haridust omandama , aga kui ta oma südames oma rahvale ja isamaale truuks jääb , siis sigineb tema õppimisest ikkagi tulu kogu eesti vaimuelule ja eestlaste edasijõudmisele , ka majanduse vallas .
Sellepärast olen mina vahel mõelnud , et Sina , armas Liide , võiksid edasi õppida Pärnu või Viljandi Töchterschules .
Siis Sa võid koguni guvernante ameti saada .
Kui meil kõik hästi läheb ja Sa tohtriprouaks saad , siis Sa muidugi töötama ei pea .
Kuidas elab teie koha pärija - su vend Priidik ; kas ta ikka veel joob nii palju viina ?
Kui ma meie valla üheteistkümne kõrtsi peale mõtlen , kust hobusevargused ja aidalõhkumised välja siginevad , siis rõemustab mind väga , et Eesti- ja Liivimaal nüüd vallavalitsused pea igalt poolt kubernerihärrale palvekirjasid sisse saadavad , et kõrtsid kinni pandaks .
Pea tuleb ka kroonumonopol , siis ei ole alkoholi enam nii kerge saada .
Mõisnikud on küll pahased , et nad suure tuluallika kaotavad , aga eesti rahvale on see hea .
Mina olen endist viisi parajuslane ; nõnda me ju Sinuga seal karskuse seltsis leppisime !
Ahjaa , ühel päeval nägin ma uulitsal meie noorhärrat , Gottfried von Katzendahli - mäletad , ta tuli ju ükskord meie karskuse seltsi peole ja püüdis Sulle natuke külge lüüa ?
Ta oli minuga väga lahke ja kutsus trahterisse .
Gottfried rääkis , et ta tahab ära Saksamaale minna , sest ta ei taha enam vene keeles õppida ; ka olevat õigusteaduskond nii segamini aetud ja palju professoreid puudu .
Mõtlesin : temal on ehk võimalik mõnda Saksa ülikooli minna , vaesel eestlasel ei ole aga midagi valida .
Gottfried kutsus mind korporatsiooni “ Livonia ” ; ta ütles , et siis võivad tähtsad vilistlased mind aidata arsti ametikohta saada , muidu üks eestlane seda Balti kubermangudes ilmaski ei saa .
See on tõsi küll , aga mina tahaksin ikka siin , oma isamaal ja oma rahva heaks töötada .
Sa tead minu sala unistust ka eesti kirjanduse põllul tegev olla .
Ma arvan , et ma lähen tulevaaasta hoopis Eesti Üliõpilaste seltsi , see on rahvusline selts .
Seal on küll ka , nagu saksa korporatsioonides , joomakombed au sees , aga tähtsad vilistlased on selle vastu .
Vanemuise seltsis sain ükspäev tuttavaks ühe õigusteaduse õppija Mihkel Pungaga ; tema jälle rääkis , et Eesti Üliõpilaste selts on väga kitsarinnaline ja kutsus mind jalgrattasõitjate seltsi Taara , seal peetakse käremeelseid ja õpetlikke kõnesid .
Võib-olla kevadepoole lähen sinna ka vaatama .
Jalgratast mul küll ei ole ja see on vist väga kallis asi .
Kui me trahterist ära hakkasime minema , tuli välja , et Gottfriedil polnud ülepea raha , ta ütles , et vana ei taha saata ja ta on võlgades , ja mina pidin veel oma piskust maksma kahe pudeli õlle eest , mis me ära jõime .
Sa tead ju küll , et Tartu ehk Jurjevi ülikool on nüüd ammugi juba päris vene kool , muudkui et usuteaduskonnas on ikka saksa keel .
Meie arstiteaduskonnast on hiljaaegu veel mitu saksa professorit ära läinud ja venelased asemele tulnud .
Õppijad on siin nüüd ka enamasti venelased või poolakad , saksa bursid kaovad nende sekka juba päris ära .
Need vene tudengid on väga vaesed ja mässulise meelega ; sellel talvel , vist veebruarikuus , kui ma veel kodus olin , oli siin olnud ettelugemiste streik ( tead ju , mis streik on : töö seismajätmine ) .
Mina sellest küll aru ei saa , sest ma ju tulin siia õppima priitahtlikult ja oma enese jaoks .
Minu kallis , armas Liide !
Siin ma siis nüüd istun ja heietan , teised studendid peavad all-linnas balle ja pidusid .
Õigust öelda on mul iseäralik ja võeras tundmus , kui mõtlen selle peale , et praegu just üks aastasada lõpeb ja teine algab !
Suur aja kell tiksub ja väeti inimene , ei saa teda seisma panna ; ta võib vaid imestusega vaadata , kuidas inimeste sisimine ja välimine elu muutub !
Mida uus aastasada küll eesti rahvale toob ?
Verevalamised maailmas pole maailmast mitte lõppenud ega kurjus otsa saanud .
Aga siiski , kallis Liide , kui ma mõtlen sellele , mida maailmale ja eesti rahvale tõi üheksateistkümnes aastasada , siis täidab mu südant lootus .
Inimese vaim on lugematutesse looduse saladustesse sisse tunginud ja inimese välja mõeldud ja tema käteosavuse läbi tõeluseks saanud tehnika maailma teiseks muutnud : raudvankrid kihutavad mööda raudseid teid ja inimest teenivad mitut sorti targad masinad , mille panevad imeväel liikuma aur ja elekter .
Mina kirjutan siin küll veel haisva tattnina valgel , aga ka Tartus hiilgavad juba vaksalis ja mõnes muus kohas elektrituled , sisse on seatud kõnetraadid .
Tuleb ehk ka see aeg , mil ma Sinule Kuutlasse võin traadi läbi rääkida armusõnu sosistada !
Praegu lendavad juba sõnumid telegrahvi teel välgu kiirusel läbi maailma ; mis eile Aafrika sõjatandril juhtus , see on täna juba Tartuski teada ( ma küll ei taha selle peale mõeldagi , kuidas inglased praegu väikesele vaprale buuri rahvale ülekohut teevad ) .
Ja kui me nüüd oma sugurahva peale mõtleme - 19. aastasaja alguses olid eestlased veel pärisorjad , nad olid kogu oma maa ja varaga teiste pärisomandus !
Nüüd oleme vabad inimesed ja paljudel on oma pärismaa , kus ta peremehe kombel ringi kõnnib .
Muidugi on ka palju maata inimesi , ka meie vallast olla paljud läinud Tallinna uutesse suurtesse vabrikutesse tööd otsima .
Aga kõige tähtsam on see , et ka meie , eestlased , oleme nüüd riigikodanikud , ja kui ka tegelises elus meie ühesarnadus teiste rahvasugudega veel ikka täieline ei ole , on meil siiski oma eesti vaimuelu , oma kirjandus ja kirjanikud , oma laulud ja laulukoorid , oma seltsid ja ajalehed .
Ja ma ei usu mitte , et meie edenemist saaks keegi enam seisma panna , kui ka maailmas on vägi ja võim suurte rahvaste ja riikide käes .
Aga inimeselik õigus on 18. aastasajast peale ikka enam edenenud ja tema saab veel edenema , teadus niisamuti .
Meie , eestlased , peame ise mehed olema ja oma elu ja õiguste eest seisma .
Ja mina ütlen veelkord , kallis Liide , et haridus on see nõiasõna , mis meile eestlastele parema tuleviku väravad lahti teeb !
Sellepärast , mu südameke , pead Sa aga ka kannatama , kuni mina oma õppimise lõpetan ja arstieksami ära teen .
Alles siis saan ma Sind altari ette talutada .
Suvel tulen ma kindlasti kodu , aga palun Sind , kirjuta mulle vahepeal !
Piltpostkaarti , mis Sa mulle onu Andresega saatsid , hoian kummuti peal ja suudlen iga õhta .
Mõtle ka mu sõnadele koolimineku kohta .
Palju tervisi Tartu linnast Sinu vanematele ja vendadele ,
Jäädavas truuduses ja armastuses ,
Sinu Karl
MIS VÄRK KÄIB ?
Alla käib see värk .
Meil on siin Irus ilus linnus ja suur küla ning koht väga soodne , sest jääb merest parajale kaugusele , aga jõge mööda saab hästi juurde .
Mitu põlve põikasid meretagused kaupmehed oma laevadel alati siia kaupa tegema .
Viimasel ajal aga kipub jõgi madalaks muutuma ja kaupmehed kurdavad , et kivid kriibivad laevapõhju ega taha enam meie juurde sõita .
Seetõttu meelitavad nüüd naaberkihelkondade mehed välismaiseid külalisi maale merelahe juures , kuhu Härjapea jõeke suubub .
Kuuldavasti plaanivad nad Lindanisa kõrgele kaljurünkale linnusegi püstitamist .
1
MIDA MEENUTAD LAPSEPÕLVEST ?
Sündisin siin 35 suve tagasi .
Kolm suve hiljem oli meie meestel õnne merel üks Norramaa viikingite laev ära vallutada .
Saadi palju saaki ja mõned kõrgest soost vangid .
Ühe Olavi nimelise poisi ja tema kasuvenna Thorgilsi ostis mu isa Eres mõned aastad hiljem omale .
Need olid mu lapsepõlves head mänguseltsilised .
Siis tuli aga üks uhke viikingiisand Sigurd siia ja tahtis poisid ära osta .
Isa kauples hea hinna välja - Thorgilsi eest sai ta pool naela kulda ja Olavi hinnaks koguni üheksa korda rohkem .
2 Nüüd olevat see mees Olav Tryggvasoni nime all Norramaa kuningaks ja tegevat teine edukaid sõjakäike Inglismaale .
KUST SA MEES NII HEA MÕÕGA SAID ?
Mõõk on mul tõesti väga hea , selle ostsin Ojamaalt .
Tema teramik on ussikirjaline ja sellel näeme märke , millest teadjamehed loevad kokku “ ULFBERTH ” , mis olevat kuulsa mõõgameistri nimi , kes tegutsevat kusagil kaugel frankidemaa sepikojas .
Mõõk maksis kõva hinna - umbes sama palju kui hobune .
Tema eest tuli ära anda nelikümmend ja neli suuremat hõberaha , millel on kõverad konksumärgid ja mis olevat pärit kaugelt hommikumaalt .
Viimasel ajal liigub neid rahasid üha vähem ja rohkem jõuab meile väiksemaid õhtumaade münte , millel peal enamasti meeste peade kujutusi .
3 Muuseas , hõbeda ehtsust tuleb kauplemisel alati hambaga enne proovida , sest liigub ka peturahasid .
MIS SUL SEAL KANNUS KOBRUTAB ?
Eks ikka see kesvamärjuke .
Me siin pruulime alati suure laari valmis ja paneme aita seisma .
Suvel kuumaga hea võtta .
Mul on siin üks Taanimaalt pärit ori , kes seda tööd hästi mõistab .
Veel teeme meest mõdu .
Kui sellel parasjagu seista lasta , tuleb tal selline vird sisse , et ohhoo !
Seda joome aga vaid pidupäevadel .
Veel olen kaugel Novgorodi linnas kallist marjaviina proovinud , kuid mulle see ei meeldi - teeb teine pea raskeks ja hapu paneb hambad kipitama .
Õlu on ikka kõige ette .
MIDA PEALE HAUKAD ?
Ikka omakasvatatud kraami .
Odrast saab karaskit ja rukkist küpsetame leiba .
Viimasel ajal olen hakanud kasvatama sellist rukist , mida tuleb külida sügisel - elab talve üle küll ja kui ei tule just suurt põuda , annab hea saagi , vahel koguni 15 - 16 seemet .
Veel on väärt suupoolis herne- või oasupp .
Leivakõrvaseks haukame sea- või lambaliha .
Mõnikord veristame õhvakesegi .
Liha kuivatame või suitsutame , sest sool on kallis .
Jahil käin harva , sest loomi on metsas väheseks jäänud ja aega kah pole niisama metsi mööda lõngerdada .
Nooremad poisid ikka käivad .
Panevad püünispaelu ning kevaditi ja sügiseti jahivad rändavaid linde .
4 Aga kala on palju .
Sügiseti linnusealune jõgi lausa kihab ülespoole rändavatest lõhedest .
Kevadel saab aga muud kala .
Varakevadel , kui talvevarudest napib , käime Naissaarel hülgeid küttimas - saab nii liha kui ka head nahka .
MIS TEEB MURET ?
Muret teevad õhtukaares üle mere elavad viikingid , kes on küll kõvad rännu- ja kaupmehed , aga sageli kipuvad ka röövima .
Tänavugi käisid nad kuulsate islandlaste Gunnari ja Koskeggi ning Norra pealiku Hallvardi juhtimisel siin Rävalas , pärast veel ka Saaremaal rüüstamas .
Seal õnnestus neil isegi peidukohas olevad varandused ära röövida ja kaasa võtta Saaremaal vangis olnud taanlane Tove .
5 Ega viikingite kõik sõjakäigud õnneks ei lähe .
Oskame meiegi mõõka keerutada ja odaga torkida .
Mitmed kuulsad viikingid oleme siin ise otse Valhallasse läkitanud .
Kuuldavasti olevat mõnele neist kodumaal mälestuseks suuri ruunidega kive püsti aetud .
KUS OLED KÄINUD , MIDA NÄINUD ?
Kaubaretked on mind viinud õhtukaarde - üle mere Ojamaa saarele ja ka tuntud kaubapaika Birkasse .
Hommiku suunas olen käinud kuulsas Novgorodi linnas .
Seal saab teha head kaupa kaasavõetud viljaga .
Karusnahad on Novgorodi turul aga odavad .
Nii saad oravanaha kätte vaid ühe hõberaha eest , aga mujal , eriti lõunapoolsetes maades , maksavad need mitu korda enam .
Novgorodis on hea käia , sest seal elab palju meie hõimurahvaid , kelle keelest saab hästi aru .
Kohata võib ka viikingeid , aga viimasel ajal on tulnud juurde palju venelasi , kes kipuvad võimu enda kätte võtma .
Nende ülemvalitseja - suurvürst Vladimir asub kaugel Kiievi linnas .
Umbes tosin suve tagasi võttis ta vastu ristiusu ja hakkas seda ka kogu rahvale peale suruma .
Meie suguvennad Novgorodis armastasid aga rohkem omi vanu jumalaid ja siis hakati neid vägisi ristima .
Olevat läinud päris suureks löömaks …
Ennem olid meil Kiievi suurvürstiga suhted päris head .
Mitmed meie vilunud “ mõõgakeerutajad ” käisid tema väes teenimas .
Nad osalesid sõjakäikudel kaugetesse maadesse , said head palka ja vahel ka rohkesti saaki .
Nüüd läksid suhted sassi .
Kolm suve tagasi tuli Vladimir juba oma väega esmakordselt meie peale .
FANTASEERIME PISUT .
KUI SUL OLEKS VÕIMALIK VESTELDA ÜKSKÕIK KELLEGA ÜKSKÕIK MILLISEST AJAST , KELLE VALIKSID ?
Kõhklemata valiksin 1000 aasta pärast siin Eestimaal tegutsevad arheoloogid Ain Mäesalu ja Jüri Peetsi , kes arvavad teadvat kõike minust ning minu tegemistest !
Ise muudkui küsisid ja … ise vastasid , lõpuks kirjutasid veel kommentaarid ka .
KOMMENTAARID
1 Arheoloogide arvates jäeti Iru linnus maha kusagil 11. sajandi esimesel poolel .
Üheks põhjuseks peetakse ka maakerget , mille tagajärjel muutus Pirita jõgi raskemini laevatatavaks .
Seejärel võeti kasutusele sadamakoht Tallinna kesklinna juures .
2 Olavi vangistamist eesti mereröövlite poolt aastal 968 , tema viibimist Eestimaal ja väljaostmist toetavad enam-vähem samal kujul ka teated Olav Tryggvasoni saagast .
3 Ussikirjalisteks nimetati sel ajal damastseeritud teramikuga mõõku .
Kõverate konksumärkidega hõberahad olid araabia dirhemid ( kaaluga 2,97 ) , väiksemad meeste peade kujutistega hõberahad aga Saksa- ja Inglismaa linnades vermitud mündid .
Mainitud kaupade hinnad siin ja ka edaspidises jutus vastavad tolle aja kirjalikes allikates esitatud teadetele .
4 Iru linnuselt kogutud luumaterjal , milles metsloomaluid vaid mõni protsent , osutab , et jahipidamine ei olnud tollal eriti tähtis .
5 Neid fakte kinnitab ka Nj < li saaga kirjeldus viikingite sõjaretkest Revalasse ( Rafala ) ja Saaremaale ( Eysyslu ) umbes 1000. aastal
PRIIT RAUDKIVI ( 1954 ) ajaloolane , Ajaloo Instituudi direktor .
Aastatuhandevahetus on ukse ees .
Kära on üksjagu : meid ootab ees infotehnoloogiline kataklüsm , tegevust on hoogustanud ususektid , millest enamik ei kuuluta küll just maailmalõppu , kuid suuri muutusi inimkonna elus ometi .
Üha enam räägitakse meie emakese maa abitusest , juhul , kui otse meie suunas peaks tormama mõni suurem meteoriit .
Leidub neidki , kes arvavad teadvat maad tabava katastroofi täpset aega ja millenniumivahetus sobib selleks suurepäraselt .
Ent euroopa ühismälu peaks juba mäletama üht aastatuhandevahetust .
Tõsi küll - kui võrrelda ajaloolist ühismälu inimmäluga , siis on ka sellele iseloomulik väsimine , lünkade tekkimine ning ergastegi emotsioonide tuhmumine .
Ent ikkagi !
Milliste lootuste ja ootustega mindi sellele meie jaoks kahtlemata tähendusrikkale sündmusele vastu tuhat aastat tagasi ?
Sellele küsimusele pole kerge vastust anda .
Aasta 1000 on ajaloolase jaoks väga kauge aeg .
Selle kirjeldamiseks napib allikaid , rääkimata siis tolleaegse inimese mõttemaailma finesside mõistmisest .
Vaadates asjale läbi ajaloolase prillide ja lähtudes ajalookirjutuslikust traditsioonist , selgub , et väga palju oleneb sellest , milliseid prille - kas pluss- või miinusmärgiga , roosasid või tumepruune - kasutada .
Tavaline või dramaatiline ?
Esimese millenniumivahetuse historiograafiale pani aluse prantsuse ajaloolane Jules Michelet .
Tema avaldas 19. sajandi keskpaigas arvamust , et millenniumivahetus tuhat aastat tagasi kujutas endast Euroopa ajaloos dramaatilist ajajärku , mida iseloomustasid ülespiitsutatud emotsioonid , apokalüptilised ootused jne .
Sajandi teisel poolel lahvatas tema arusaamade vastu terav reaktsioon .
Ajalooteaduslik tunnetus oli muutunud kriitilisemaks ( vahest ehk liigagi ) ning kõik J. Michelet ' kirjeldused kuulutati romantismiajastu traagilise ning heroilise maailmakäsitluse viljadeks .
Asemele pakuti arvamust , et aastatuhandevahetus oli täiesti tavaline , nagu iga teine aastavahetus , mitte aga kardetud või siis ka oodatud pöördepunkt inimühiskonna arengus .
Kriitiline ajalooteadus põhjendas oma seisukohti sellega , et faktoloogia tasandil pole J. Michelet ' kujundatud pildil lihtsalt katet .
Viidati ajaarvamises valitsenud segadusele ja eriarvamustele tolleaegse intellektuaalse eliidi seas .
Vaieldi ju isegi selle üle , millal Kristus sündis .
Intellektuaalide vastaspoole , talupoegade , elu kulges niigi loodusega ühes rütmis ning neil polnud ristiusu vaidlusalusest kronoloogiast õieti aimugi .
Väideti , et kui üldse millenniumivahetusest kui suursündmusest ja selle võimalikust kajastusest ühiskonnas rääkida , siis igatahes ei tule pidada silmas konkreetset aastat , vaid pikemat , pea sajandipikkust perioodi .
Uus revisjon
Romantismist mõjutatud ajalookirjanduse arvamuse purustamine oli justkui lõpule viidud .
Kui millenniumivahetusest räägiti , siis piirduti väidetega , et müütide jutustamisega ajaloolise tõe pähe on ammu lõpparve tehtud .
Ometi on viimase viiekümne aasta ajalooteadus jälle päevakorrale tõstnud revisjonivajaduse .
Asi on nimelt selles , et tükkhaaval kokkupandavas mosaiigis on siiski tunduvalt enam tõendeid apokalüptilistest meeleoludest aasta 1000 ümber , kui seda arvata võib .
Või õigemini : see oli siiski omaette ja üsna eriline ajajärk Euroopa ajaloos .
Seda toetavad tähelepanekud , et apokalüpsiseootust ja radikaalsete murrangute saabumise prohvetlust on Euroopa ajaloos aeg-ajalt ikka ette tulnud .
Ootusärevus
Andmata õigust ühele või teisele leerile , olgu siinkohal ära toodud mõningad faktid perioodist 950 - 1033 , mis peaksid viitama asjaolule , et kristlik maailm siiski elas teatud ootusärevuses ning et see vajutas vähemalt regiooniti ühiskonnale oma pitseri .
Aluseks on võetud eelkõige kaasaegsete tähelepanekud .
1.
Auxerre'i piiskop ( Prantsusmaa ) kirjeldab oma kirjas Verduni piiskopile ungarlaste seas perioodil 950 - 980 levinud maailmalõpuootustest .
2.
Teoses “ Antikristuse teod ” maalib 10. sajandi keskel tegutsenud Hollandi kirjamees Adso van Montier-en-Der pildi hirmust , mida rahvas aasta 1000 saabumisega seoses tundis .
3. Aastal 965 ilmub Pariisi jutlustaja , kes kuulutab , et aastal 1000 pääseb maailmas võimutsema Antikristus ning õige pea pärast seda saabub viimne kohtupäev .
4. Aastal 989 saab taevas nähtavaks Halley komeet , mis külvab paanikat ning õudu .
5. Aastatel 990 - 1010 kuulutavad Aelfric ja Wulfstan Britannias Antikristuse saabumist ning sellele peatselt järgnevat viimset kohtupäeva .
6. Aastail 994 - 995 tabab Saksimaad katk ja näljahäda ning sureb palju inimesi , mida tõlgendatakse kui Jumala poolt saadetud nuhtlust .
Seda võimendab teade ebardlike kehavormidega lapse sünnist .
7.
Paar aastat enne millenniumivahetust rüüstatakse mitmel pool Prantsusmaal kirikuid , sest peagi pole ilmalikku vara mitte kellelegi vaja .
8. Aastal 1000 veedab keiser Otto III nädalaid ja kuid viimse kohtupäeva kuulutajate seltsis .
Ta näeb visioone ning saab Jumalalt endalt ülesande keisririigi uuendamiseks - renovatio imperii romani .
9.
Prantsusmaal ja Itaalias vallandub enneolematu ketserluselaine .
Kirik interpreteerib seda kui Antikristuse mõju .
10. Aastail 1005 - 1006 on Euroopas suur näljahäda , mida seostatakse apokalüpsisega .
11. Aastal 1006 on taevalaotuses jälle näha kummalisi märke ( supernoova ) .
Päike värvub tumepunaseks ning keeldub kolmel päeval ennast näitamast , mida peetakse surma ja katku endeks .
12. Aastail 1009 - 1010 laseb kaliif al-Hakim hävitada Jeruusalemmas Püha Haua , millele Euroopa reageerib valulikult , pidades seda kindlaks märgiks maailmalõpu lähenemisest .
Järgnevalt kimbutatakse juute , keda süüdistatakse Õnnistegija surmas .
1022. aastal leiab OrlJans'is aset esimene suurem ketserite põletamine , mida mitmes allikas seostakse maailmalõpu meeleoludega .
13. Aastail 1026 - 1027 toimub massiline palverännak Jeruusalemma .
14. Aastal 1028 leiab aset uus taevane veresadu , seekord Akvitaanias .
15.
Jeesuse kannatuse ja ristisurmaga seoses oodati maailmalõppu ka aastal 1033.
Eriti Prantsusmaal levis sellega seoses nn. Jumalarahu liikumine - Pax Dei - soov taevane rahu ja õiglus maa peal teoks teha .
Näidetest peaks piisama , et olla vähemalt ettevaatlik meie ajaarvamise esimese millenniumivahetuse hindamisel mustvalges süsteemis .
Katsudes summeerida võimalikult erapooletult praegusi seisukohti selles küsimuses , võiks ehk toonitada järgmist .
1.
Pax Dei oli fakt .
Kuigi taevane rahu ja õigluseriik maa peal ei realiseerunud ning elu ise sellesse üsna kiiresti korrektiive tegi , võib seda nähtust interpreteerida nii ehk teisiti : J. Michelet ' leeri asununa kui ootusi , et millenniumivahetus oli kaasaegsete jaoks tähendusrikas aeg täis lootusi .
Ent oma plusspunkti saavad ka ta oponendid , kes kasutavad seda argumendina tema seisukohtade vastu , ning väidavad , et vägivalda polnud .
2.
Perioodi , millest näiteid tõime , iseloomustab tõeliselt võimas ketserluse laine kogu Euroopas .
Seda nähtust võib samuti interpreteerida mitut moodi .
Kiriku seisukohalt seostades Antikristuse mõjuga , hereetikute vaatenurgast aga hoopis Jeesuse teise tulekuga , mida pikisilmi oodati ja milleks ennast omal viisil ette valmistati .
3.
Järsult tõusis päevakorrale n.-ö. juudiküsimus , mis on ristiusulises maailmas kriisiaegadel alati aktualiseerunud .
Oodatud-kardetud Antikristus pidi olema juudisoost valemessias .
Ka sellel perioodil muutus juutide ja kristlaste vahekord äärmiselt teravaks ning kulmineerus mitmel pool juudivastase vägivallaga ning juutide vägivaldse ristiusku pööramisega .
4.
Järsult suurenes tähelepanu Kristuse elu ja kannatusega ning ristiusu traditsiooniga seotud nähtuste ( pühade säilmete kultus , palverännakud Jeruusalemma jne . ) vastu .
5.
Millenniumivahetusel ilmneb väga selgesti nii ilmalike kui ka vaimulike püüe ristiusulise vagaduse poole .
Paljud kroonitud pead ja aadlikud jäävad ajalukku kui äärmiselt pühad inimesed .
Kõrgest soost ilmalikud asusid elama kloostritesse või muutsid oma ellusuhtumist sellisel määral , et neist said lausa pühakud .
Kirik sai väga palju kingitusi .
Uusi kloostreid ja kirikuhooneid kerkis nagu seeni pärast vihma .
6.
Ettekujutus Jeesusest tegi just sellel ajal läbi muutuse .
Õnnistegija kvaliteetidest leidis rõhutamist tema inimlik olemus .
Jeesus muutus reaalselt elanud ajalooliseks kujuks , kelle jalajälgedes lihtsurelik käia soovis ning keda oli võimalik jäljendada .
Ilmselt ei ole kokkuvõtva ja objektiivse hinnangu andmine 1000 aastat tagasi valitsenud meeleoludele üldse võimalik .
Kuid tähelepanelikum võrdlus nüüdisajaga oleks ometi omal kohal .
Kas või seepärast , et inimloomuse muutumise üle ühel tuhandeaastasel ajalõigul mingilgi moel selgust saada .
Rein Veskimäe
Ööklubis ATLANTIS
Tartus Emajõe ääres on niisuguse nimega üldtuntud paik , kus saab puhkehetki veeta ja end mõnusalt tunda .
Kui koos muusikaga kaasneb veel läbimõeldud valguslaikude etendus , loovad need tantsupõrandal otse kosmilise tunde , millest saab tõelise kaifi .
Niisugust laser showd on Atlantises korduvalt esitatud ja see pole kusagilt kaugelt tellitud ega laenatud , vaid Tartu laserifirma ESTLA loodud .
Ent üks asi on efektne kiirte mäng tänaval , majadel , seintel , puudel , öisel taeval … või Atlantises , teine asi - manada suurele tasapinnasele ekraanile pildid nagu televiisoriekraanilegi .
Esmakordselt täideti firmas ESTLA niisugune tellimus Vene-Kanada ühisfirmale Laser Show Ltd kujutiste tekitamiseks 12x8 meetrisele ekraanile .
Seejärel demonstreeriti pilte samal viisil vabas õhus Füüsika Instituudi sünnipäeval paar aastat tagasi .
Kõikide nende trikkide taga on laserid , täppismehaaanika- ja optikaseadmed , tehnika viimane sõna .
Skaneerimine pinnale toimub akusto-optiliste kristallide abil .
Kristallidele rakendatud pinge muutus muudab nende murdumisnäitajat ja nii saab suure kiirusega ( sagedusega 500 000 hertsi ) suunata laserikiirt .
Kuigi ekraanil kiirgab üks punkt korraga , jäädvustab silm sellise sageduse juures terve pildi .
Kui Võrus toimus järvekontsert , siis telliti kallis laser show välismaalt .
Tartu mehed oleksid teinud selle palju parema , ja mitu korda odavamalt , ent kodus on tihti raskem kuulus olla kui laias maailmas .
Laser väetajaks
Kui palju oleme kuulnud hädaldamist , et põllumehe elu on meil kurvavõitu .
Väljaminekud on suuremad kui sissetulekud .
Põld , kõige alus , nõuab oma .
See tahab korralikku harimist ja väetamist .
Mullaramm on aga eriti kallis ja seda niisama pillata on kurjast .
Kui veel põud kimbutab , nagu läinud suvel , on lugu üpris kehv .
Taim kiratseb kuivuse käes ja ega toitki jõua lehtedesse , kui mullas pole piisavalt niiskust .
Kujutame nüüd ette , et põllul sõidab moodne traktor , mille peal on laseri- ja arvutisüsteem .
Sealt saadetakse laserikiiri igale taimele või taimepuhmale eraldi .
Tagasipeegeldunud kiired kannavad andmeid toiduvarude kohta “ taimeköögist ” arvutisse , mis analüüsib toitainete kontsentratsioone köögikappides - taimelehtedes , ja vajadusel annab otsemaid käsu pihustada sinnasamasse mulda , kuhu nende taimede juured on kinnitunud , vajaliku koguse väetiselahust .
“ Muinasjutuvestja ? ” mõtlete võib-olla nüüd .
Kanada põldudel võib seesuguseid seadmeid koos traktoritega juba liikumas näha .
Ja mis kõige kummalisem seejuures , see süsteem on tellitud Tartust , laserifirmast ESTLA .
Kuigi niisugune kõrgtehnoloogia maksab omajagu ja meie vaesuse juures selle kasutamine kodupõldudel pole veel mõeldav , on kokkuhoid ja lõpptulemus saagi näol sealpool ookeani nähtavasti niisugused , mis säärase investeeringu peagi ära tasuvad .
Tõsi , on ka teine , vahest pisut odavam variant : sondeerida laserikiirega kogu põldu lennukilt , ja puistada sealt vajaduse korral väetisi ühteviisi üle terve põllu .
Niisuguseidki tellimusi on ESTLA mehed täitnud .
Ja viljapõldude jaoks on see väetamisviis ainuvõimalik .
Traktorilt väetatakse kirjeldatud viisil ikka puuviljaistandusi ja juurviljavälju , kus tarktorid mahuvad ridade vahel sõitma taimedele haiget tegemata .
Geeni- ja lasertehnoloogia - sümbioos geenipassi koostamisel
“ Poole miljoni leheküljeline geeniraamatukogu ” .
Säärast pealkirja kandis üks “ Horisondis ” nr. 7 - 8 1996 ilmunud artiklitest , mille autoriks on Tartu Ülikooli Molekulaar- ja Rakubioloogia Instituudi professor Andres Metspalu .
Sellest saab teada , mis on genoom ( see on geenikogum , kogu geneetiline informatsioon , mis peitub ühe elusorganismi kromosoomides ) ja mis on “ Inimese genoomi projekt ” ( HGP ) .
Selgub , et see on ülemaailmne programm , mille täitmisega tegelevad paljud riigid , uurides inimese genoomi üksikuid geene , mida on kokku ligi 100 000 ja koostavad iga üksiku inimese geenikaardi .
Milleks seda vaja on ?
Prof .
Metspalu sõnadega võib vastata nii : “ Lähtudes tõsiasjast , et vähemalt 5 - 6 protsenti alla 25aastastest noortest inimestest põevad haigusi , millel on oluline geneetiline põhjus ja ligi 60 protsenti inimstest haigestub elu jooksul mõnda geneetiliselt määratud haigusesse , siis saab selgeks , et HGP puudutab meid kõiki .
Eelkõige muudab see projekt arstiteadust , tehes võimalikuks haiguse tagajärgede ravilt üle minna haiguste ennetamisele ja nende põhjuste ravile . ”
Eestis juhib kõikide inimeste geenipasside koostamist sihtasutus Geenikeskus , kuhu kuulub kaAndres Metspalu ise .
Selle ülesande täitmisel etendavad väga olulist osa Tartu biotehnoloogiafirma Asperi tellimusel ESTLAs loodud laseritele baseeruv aparatuur , millega saab määrata meist igaühe geenikogumit .
Analüüsi eeltingimusena on vaja tilka verd , millest eraldatud pärilikkusainet , DNAd uuritakse laserikiirtega .
Nimetatud tegevuses on ühendatud kaks kõrgtehnoloogiat : geeni- ja lasertehnoloogia .
Tartu teadlaste ühistöö tulemusena võib selles osas Eestist saada proovikivi kogu Euroopale .
Niisugusel aparatuuril , nagu nüüd on valminud Asperi ja ESTLA koostöös inimese genoomse informatsiooni kindlakstegemiseks , puuduvad kommertsiaalselt kättesaadavad analoogid mujal maailmas .
See aga võimaldab ühe esimesena Euroopa riikidest alustada Eesti elanike geenipasside koostamist juba enne 2003. aastat .
Prillid nurka !
Kas nüüd kohe seda teha maksab , aga põhimõtteliselt on see võimalik .
Selleks töödeldakse silma nagu optilist tehisläätse , esmalt uurides , kust ja kui palju laseriga maha lõigata , et ta õigesti valguskiiri murdma hakkaks .
Kümmekond minutit juveliiritööd ja töntsiks jäänud silm on taas sama heas korras kui lapsepõlves .
Te võite arsti juurest lahkuda ning prillid igaveseks unustada .
USAs ja Jaapanis on selline ravimine juba üsna populaarne .
Poole tunni jagu aega nõudev kahe silma noorendamiskuur maksab 2000 dollarit .
Ehk liiga kallis ?
Tõepoolest , mitte kõigile jõukohane .
Kuid välismaailmas maksavad ka prillid palju .
Need võivad aga ära kaduda või puruks minna .
Nii et tasub mõelda , kumb investeering on kasulikum , kui silm enam ei seleta .
Mis ülesanne on sellega seoses siis ESTLAl ?
Nad on koostööpartneriks ühele Tallinna firmale Neweks , valmistades neile laseroptikat ja muud vajalikku maailmas laialt kasutatava silmakirurgialaseri ( eksimeerlaseri ) tootmiseks .
Neid kompaktseid eksimeerlasereid on juba aastaid edukalt müüdud välisriikidesse .
Optika - üks ESTLA leivanumber
Kui siseneda Tartus Riia maanteel asuvaisse ESTLA ruumidesse , võib näha kõrgeid kappe , mille kümned sahtlid on täis optikat : sfäärilisi ja silindrilisi läätsesid , mitmesuguste mõõtmetega prismasid , igat sorti kumeruse ja nõgususega peegleid ja läbipaistvaid õhukesi kilesid , igaühel juures neid isloomustavad suurused ehk isikupass , kus kirjas nende omadused , otstarve , materjali koostis jm.
Kõik need andmed on ära toodud kataloogides , viimased riputatud üles Internetti , kust iga optilisi seadiseid vajav firma võib neid näha ja vastavalt vajadusele endale tellida .
Tellida ka niisuguseid valguskiiri murdvaid ja peegeldavaid erikujulisi klaasist keskkondi , mida kataloogis üldse pole , aga tellimise peale ometi siin tehakse .
Internet on ESTLAle üks ideaalne võimalus enese teadvustamiseks ja tutvustamiseks , et edaspidi juba tihedamaid kontakte luua ja usaldust võita hoopis keerukamate lasersüsteemide tegemiseks , milles väga olulist osa etendab optika .
Nii on loodud esmakontakte lähemate riikide firmadega Skandinaaviamaadest , Inglismaalt ja Saksamaalt .
Aga jõutud otsapidi kaugemalegi - Jaapanisse , USAsse ja Austraaliasse .
Ja mis eriti oluline , võidetud nende usaldus , et lõppude lõpuks täita tellimus mitte üksnes optika osas , vaid teha valmis mingi eriotstarbeline laserisüsteem , mille jaoks esialgu vaid optikavahendeid tuldi nõudlema .
Eksimise ahtad piirid
Kõiki neid optilisi seadiseid saevad , lihvivad ja poleerivad väljaõpppinud ja kogemustega mehed poolkäsitsi , et siis läätse või prismat täppisaparaadi all mõõta ja kontrollida tema sobivust ettenähtud vajadusteks .
Alustati nullist .
Nüüdseks on mõni mees seda tööd teinud juba ligi 20 aaastat , õppimas on käidud Moskvas ja Ukrainas .
Kui vaja , kaetakse spetsiaalses vaakumkambris optilised pinnad raskmetallide oksiididest kiledega , et saada laseroptikas väga nõutud , niinimetatud selgindatud optilised detailid .
Algmaterjal saadakse USAst , Venemaalt ja mujalt ilmast .
Sealt hangitakse ka kõrgekvaliteetset kvartsi ja mäekristalle .
“ Erisugustel materjalidel on ka üksteisest erinevad omadused .
Seepärast peab teadma , kuhu mingi materjal sobib .
Ja iseenesele aru andma sellestki , kas meie teadmised ja tehnilised tingimused ikka võimaldavad pakutud tellimustööd täita Sest tegemist on keeruka ja äärmist täpsust nõudva tööga , ” kinnitab Vladimir Birjukov , kes juhib optikalabori tegevust , mis kuulub samuti ESTLA koosseisu .
Mis on siis ESTLA ?
See on Eestis asuv erafirma , mis viitab sellele , et seal tegeldakse seadmete loomisega , mille koosseisu kuulub kas enda ehitatud või vahel ka mujalt ostetud laser , ja aetakse Eesti asja .
Alustati 1988. aastal tolleaegse Eesti TA Füüsika Instituudi ( praeguse Tartu Ülikooli Füüsika Instituudi ) rüpes .
Juhtima asus teda kohe Jevgeni Berik , akadeemik Karl Rebase kutsel kaheksa aastat varem Moskvast Tartusse saabunud noormees , oma ala tunnustatud spetsialist .
“ Sel ajal ei arendatud instituudis mitte ainult laseritega seotud teoreetilisi suundi , nagu ühele teadusasutusele kohane , vaid ehitati nende uurimiseks ka lasereid oma käte ja mõistusega .
Samal ajal õppisime neid müüma ja lepingutega raha teenima .
See oli vajalik kogemus uue firma loomisel , kuigi inimesed on suurelt jaolt needsamad , kes kuulusid meeskonda juba instituudi päevil , ” meenutab möödunut Berik .
“ Lasereid valmistasime isegi Karksi kolhoosis .
Majanduslikult oli see tol ajal kasulik ja võimaldas arendada instituudi materiaalset baasi , osta lasereid , ehitada uusi tootmishooneid , arendada uurimistegevust edasi maailmatasemel . ”
Nii kasvaski ESTLA välja Füüsika Instituudist .
Alustati sellest , milles tunti ennast kõige enam kodus olevat - laserite ja optikaga .
Kui algul kasutati Venemaa ja Ukraina turgu , siis 1991. aasta algusest jõuti Lääne turule .
Berik sõitis Saksamaale kaheks päevaks , ent jäi sinna pooleteiseks kuuks .
Huvi siinse firma vastu oli seal nii suur , et ei saanudki varem tulema .
Pärast seda on ta pea igal aastal elanud poole ajast Lääne-Euroopas , et tutvustada ESTLA tegevust ja võimalusi ning sõlmida tööalaseid kontakte .
Müncheni , Berliini , Oxfordi ülikoolide ja teiste teadusasutuste tellitud laserisüsteemid , mida kasutatakse konkreetses ning väga spetsiifilises teaduslikus tegevuses , äratasid usaldust mujalgi .
Paindlik töökorraldus ning tellimuste kiire täitmine on hoidnud ESTLAt elus seniajani .
Värvilaser - kõige alus
Tööpõhimõte on ESTLAs ehitatud lasersüsteemidel ühesugune - olgu siis vaja sondeerida merd , põldu , DNA molekule , füüsikut huvitavat kristalli või muud .
Nad on sarnased , kuid igaüks siiski oma eripäraga , kokku pandud olenevalt kasutaja soovist ja eesmärkidest .
Üldpõhimõtteks on neil süsteemidel suunata laserikiir mingisse keskkonda ja analüüsida seda arvuti abil selleks otstarbeks koostatud programmi järgi , et teada saada , kas meri on puhas või taimed väetatud .
Inimesed , kes neid süsteeme loovad , tunnevad füüsikat ja tehnikat , kui vaja , ehitavad lasereid ja teevad koostööd teiste firmadega .
Lasereid on mitut tüüpi .
Nendeta ei saa enam läbi köögis , autos , tööstuses , muusika salvestamisel ja taasesitamisel .
Neid kasutatakse sirgete joonte määramiseks ehitustel , metallide lõikamisel , diagnostikas , meditsiinis , sidepidamisel ja paljudel muudel elualadel .
Olenevalt eesmärgist , vajatakse erisuguse võimsusega mingi kindla lainepikkusega kiirgust andvat laserit .
Näiteks “ Horisondis ” 6 / 98 oli juttu kollaseid ja rohelisi kiiri andva vaskaurude laseri ehitamisest Füüsika Instituudis dr. Rein Kingu juhtimisel .
Koostöös ESTLAga valminud seadet kasutatakse edukalt ravi eesmärkidel Tartu Ülikooli Nahahaiguste Kliinikus .
Üldjuhul tuginetakse ESTLA tegevuses siiski värvilaseritele .
Seda seetõttu , et nende kiirguse lainepikkust saab sujuvalt ja kiiresti muuta vastavalt arvutis olevale programmile .
Keskkonna sondeerimisel on see hädavajalik .
Sest iga aine molekul annab enda olemasolust keskkonnas märku vastukiirgusega vaid sel juhul , kui talle langeb kindla lainepikkusega laserikiir .
Seega lainepikkuse muutmisel ei suuda laserikiirte valvsa “ silma ” alt varju jääda mis tahes gaasis , vedelikus või tahkes kehas , mistahes loomses või taimses organismis olev või varjule pugenud molekul , ilma et ta oma olemasolust ergastatuna märku ei annaks .
Mingi lainepikkusega kiirgusele reageerib ta igal juhul .
Just nende ergastatud molekulide kiirguse registreerimisel saab näiteks teada isegi seda , millisest kohast pärit naftaga on meri reostatud , ning kiirguse intensiivsuse järgi kindlaks määrata ka nafta koguse merepinnal või väetise koguse mullas .
ESTLA tee
Et tehnoloogiliste protsesside modelleerimisel ja rakendamisel mitte maha jääda , tuleb pidevalt teha investeeringuid .
Kui riik ei investeeri , võime ajast maha jääda .
Et riiki aga arendada , tuleb kaugemale mõelda .
Kust siis raha saadakse ?
Peamiselt tuleb ise teenida , aga tuge võib saada ka Innovatsioonifondist .
Koostöös Füüsika Instituudiga on ESTLAle antud rahalist toetust Euroopa Liidustki .
Seda ei tule ette alati ja kõigiga .
Usaldus !
Mis muud !
Kas selles tegevuses võiks peituda Eesti NOKIA alged ?
Firma juht on teisel arvamusel .
Mitte NOKIA , vaid Microsofti võimalused .
Näiteks tikuvabriku rajamine , milleks oleks on vaja teha tohutuid investeeringuid , ehitada suuri tootmishooneid ja palgata palju inimesi , oleks NOKIA tee .
Et aga valmistada midagi unikaalset , läheb vaja tunduvalt väiksemaid summasid ja üksikuid tarku ( ! ) inimesi , kes võivad töötada isegi metsatalus .
Esimesel juhul müüme produkti , teisel juhul teadmisi .
Hea riista maksumusest võivad 90 protsenti moodustada teadmised ning vaid kümnendiku kätetöö ja materjalid .
“ Kui Eesti ühiskond soovib kõrgtehnoloogiliselt areneda , tuleb häid ideid , ja neist meil puudu ei ole - , siinsamas oma riigis rakendada .
Kuid tavaliselt võtab see raha puudumisel palju aega , idee võib koos selle esitajaga kusagile mujale kaduda või hoopis vananeda .
ESTLA on seetõttu Eestile kasulik firma , et siin suudame oma ideid kohe realiseerida , müüa seda koos mõne unikaaalse seadmega ja teenida selle pealt tunduvalt rohkem kui palja idee teistele vabatahtliku loovutamisega , ” avab oma firma eelised Jevgeni Berik .
Võib-olla just seetõttu oleks Eesti jaoks õigem ja jõukohasem just Microsofti tee , mida mööda astub edukalt laserifirma ESTLA .
1. oktoobril tähistatakse maailmas vanurite päeva .
1999. aasta on ÜRO kuulutanud rahvusvaheliseks eakate inimeste aastaks .
Sellest , kuidas ühiskond suudab kohaneda rahvastiku arengusuundumustega , sõltub tulevik .
Eesti Demograafia Assotsiatsiooni ja Eesti Kõrgkoolidevahelise Demouuringute Keskuse eestvedamisel osalesid eesti teadlased projektis “ Rahvastiku vananemine ÜRO Majanduskomisjoni liikmesriikides ” .
Selle tulemusel valminud töö “ Eesti rahvastiku vananemine ” on esimene põhjalikum ülevaade , mis selles vallas Eestis kunagi tehtud .
Rahvastiku vananemine oli üheks peamiseks arutlusteemaks nii Euroopa Rahvastikukonverentsidel Genfis 1993 ja Budapestis 1998 kui ka Rahvastiku- ja Arengukonverentsil Kairos 1994. aastal .
Miks ?
Sest kuigi rahvastiku vananemine vormib hetkel arenenud riikide ühiskonda ja olusid , tabab see varem või hiljem ka kõiki teisi rahvaid .
Mis on vananemine ?
Vananemine puudutab ühtviisi nii rahvastikku kui ka iga üksikut inimest .
Rahvastiku vananemine ja indiviidi vananemine on siiski põhimõtteliselt erinevad asjad .
Iga sündinud laps , kui teda just ei taba enneaegne surm , jõuab teatud aja möödudes paratamatult raugaikka .
Selline , üksikindiviidide rutiinselt korduv vananemine , on toimunud ja toimub kogu aeg ning pole teada , et see protsess ajaloos kuidagi muutunud oleks .
Individuaalse vananemise käigus läbib inimene aja kulgedes järjest erinevaid elu etappe , millel igaühel oma eripära ja tähendus .
Teatud elufaasist hakkab vananeva indiviidi elujõud vähenema ning lõpuks ta sureb .
Kõigest hoolimata on taoline indiviid kindlasti täiuslikum , kui oleks mis tahes üksikut elufaasi pidevalt elav surematu .
Rahvastiku vananemine on aga hoopis teistlaadne nähtus .
Niisugust rahvastiku vananemist , nagu see tänapäeval aset leiab , pole ajaloos varem kogetud .
Teiseks - rahvastiku vananemine ei alanda rahvastiku elujõulisust .
Vana rahvastik ei tähenda degradeerumist , vaid rahvastiku erilist vanusjaotust , mis avab ühiskonna arenguks uued ( teistsugused ) võimalused ning pigem on tegemist rahvastiku elujõu tugevnemisega .
Ning kui käsitleda rahvastiku vananemist kitsamalt ja kvantitatiivselt , siis ei ole see ka pöördumatu .
Kuna sündimus , suremus ja ränne pidevalt muutuvad , pole püsiv ka rahvastiku vanuskoostis .
Inimkonna ajaloos on ikka aset leidnud ebakorrapärased rahvastiku vananemis- ja noorenemisperioodid .
Mõnikord , eeskätt tõsiste rahvastikukriiside ( sõjad , epideemiad ) korral , on need olnud eriti märkimisväärsed .
Rahvastiku vananemine / noorenemine on neil puhkudel olnud siiski ajutine , teatud aja möödudes on protsess peatunud ning pöördunud hiljem teises suunas .
Nende lühiajaliste vananemiste ja noorenemiste kõrval tuleb eristada demograafilise arengu erilist perioodi , mil muutused on põhimõttelised ning nihked rahvastiku vanusjaotuses palju ulatuslikumad .
Tegemist on demograafilise üleminekuga , mille käigus vahetub rahvastiku taastetüüp tervikuna .
Ühtlasi teiseneb traditsioonilisele rahvastikutaastele omane vanuspüramiid selle ülemineku käigus modernsele taastetüübile iseloomulikuks vanuspuuks ( vt. joonis ) .
Seda ajaloos ainulaadset teisenemisprotsessi tuntaksegi demograafias rahvastiku vananemisena .
Ülalt ja alt
Demograafilise ülemineku vältel voolib rahvastiku vanusjaotust nii sündimus kui ka suremus .
Suremuse vähenemine , eriti eakamates vanuserühmades , kasvatab nende indiviidide arvu sünnipõlvkonnas , kes elavad vanurieani , ja põhjustab vananemise ülevalt .
Sündimuse langus kahandab sünnikohordi suurust eelmistega võrreldes , vähendab niimoodi nooremate vanuserühmade osatähtsust ja toob kaasa vananemise altpoolt .
Mõned varem , teised hiljem
Demograafiline üleminek tabab lõpuks kõiki rahvad , ent mitte ühekorraga .
Samavõrra ebasünkroonselt kulgeb ka rahvaste vananemine .
Eesti kuulub nende Lääne- ja Põhja-Euroopa maade hulka , kus demograafiline üleminek algas varakult , 19. sajandi keskpaiku .
17. - 18. sajandist hakkas Peterburi-Trieste tinglikust joonest läänes elavate rahvaste seas levima euroopa abiellumistüüp , mille puhul abiellutakse suhteliselt hilja ning suhteliselt palju naisi jääb vallaliseks .
Just seda peetakse üheks põhjuseks , miks saja aasta pärast või veidi hiljem vallandus neil aladel varajane demograafiline üleminek .
Eestis ilmnesid euroopa abiellumistüübi kujunemise märgid Põhjasõja järel , 18. sajandi esimesel poolel .
Meie alad olid idapoolseimad , kuhu see nähtus ulatus .
Kuid Eesti-Vene piir ei tähista mitte ainult abiellumistüübi erinevust , vaid märgib ka suurimat demograafilise ülemineku alguse ajavahet , mida Euroopa naaberrahvaste juures on täheldatud : kõigi Venemaa naaberriikide hulgas Valgest merest Musta mereni erines just Eesti sündimuse tase kõige rohkem Venemaa omast .
Väiksemad olid erinevused meist põhja pool , Soome ning Venemaa vahel , samuti ka lõunas - Leedu ja Poola ning Venemaa vahel .
1880. aastatel oli sündimus Venemaal tunduvalt kõrgem kui Eestis , 1930. aastateks erinevused koguni kasvasid .
Eesti ja Venemaa demograafilise arengu ajavahet on hinnatud ligikaudu poolele sajandile .
See ajaline nihe mõjutas vägagi tuntavalt Eesti rahvastiku arengut pärast Teist maailmasõda ja saab mõjutama veel 21. sajandilgi .
Miks ?
Eeskätt seepärast , et pärast sõda jõudis parasjagu kõrgtasemele Venemaa väljarändepotentsiaal .
( Eesti oli vastava etapi läbinud märksa varem - rahvastiku väljaränne algas 19. sajandi teisel poolel , ligikaudu paar aastakümmet pärast demograafilise ülemineku käivitumist .
Mitme asjaolu koosmõjul suundus väljaränne Eestist eelkõige itta .
Euroopa mastaabis oli väljaränne silmapaistvalt intensiivne - selle tulemusel elas ligikaudu 15 - 20 % eestlastest Esimese maailmasõja eel Vene impeeriumi avarustes , väljaspool oma etnilist asuala . )
Uus geopoliitiline olukord lõi soodsad tingimused selle väljarändepotentsiaali realiseerumiseks uute läänekolooniate , sh. Eesti , suunas .
Teisisõnu - erinev demograafiline areng hoogustas intensiivset sisserännet Venemaalt ja teistest NSVL piirkondadest Eestisse .
Seda objektiivset protsessi võimendasid veelgi Eesti rahvastikukaod sõja ning järgnenud sotsiaalsete ümberkorralduste käigus , samuti venestamine ja sovetiseerimine .
Poolesajandiline ajaline nihe Eesti põliselanike ning välispäritolu rahvastiku demograafilises arengus on ühtlasi ka põhjuseks , miks mitmetes teisteski endistes NSVL vabariikides kujunenud suhteliselt suured slaavi päritolu immigrantide grupid ei erine oma vananemisarengu poolest kohalikust põlisrahvast nii suurel määral kui Eestis .
Eesti põlisrahva ja sisserännanute vananemisprotsessi lahknevus torkab silma isegi Balti riikide , eriti Leedu , taustal .
Venemaa ja Eesti erinev demograafiline arengutase ning sellest tulenev intensiivne sisseränne pärast Teist maailmasõda on seega oluliselt mõjutanud Eesti rahvastikku ja selle vananemist ning kujundanud siin märkimisväärsed erinevused teiste arenenud rahvastikuga Euroopa riikidega võrreldes .
Kes on vanur ?
Rahvastiku vananemist mõõdetakse kõige sagedamini selle järgi , kui suur on 65aastaste ja vanemate ( 60 eluaastat on aluseks riikides , kus see on pensioniea piiriks ) inimeste osatähtsus rahvastikus .
Kui see kasvab ühiskonnas seni mittekogetud tasemele ( kiirelt suureneb muidugi ka vanurite absoluutarv ) , siis ongi käes rahvastiku vananemine .
Vahel kasutatakse vananemise mõõtmiseks ka rahvastiku keskmist vanust .
Kõikide nende näitajate puhul lähtutakse tavapärasest arusaamisest , et vanuriiga algab siis , kui inimese sünnist on möödunud teatud arv aastaid .
Tegelikult on vanuriea alguse ümber palju polemiseeritud ja arvatavasti need vaidlused niipea ei lõpe , seda enam , et ühiskonna arengu käigus tundub muutuvat ka vanuriiga .
Nii on näiteks pakutud selle aluseks mingit kindlat surmamomendile eelnevat perioodi inimese elust .
Sel juhul määrab vanuriea keskmine eluaastate arv ( näiteks 10 või 15 ) , mis jääb teatud vanusest surmahetkeni elada .
Rahvastiku vananemist näitab niisugusel juhul keskmise vanuriea alguse tõus .
Kuna aga iga indiviidi sotsiaalne , psühholoogiline ja bioloogiline vananemine kulgeb isemoodi , on isegi seatud kahtluse alla kronoloogilise vanuse kasutamine üldse .
Esimest korda ajaloos
Teiste rahvastikuteadlaste seisukohtade taustal paistab silma inglise demograafi Peter Laslett i käsitlus , mis seob vananemise uue , nn. kolmanda elufaasiga põlvkonna elutsüklis .
Lasletti käsitlus toetub tõsiasjale , et esmakordselt inimkonna ajaloos ületab enamus sünnipõlvkonnast vanuriea piiri .
Demograafilise ülemineku eelsetel aastatuhandetel katkes inimese elu reeglina enne vanaduspõlve saabumist , vanaks elas väga vähe inimesi ning põlvkonna elutsüklis taolist kolmandat elufaas üldse ei kujunenudki .
Lasletti arvates sõltub ühiskonna edasine areng sellest , kuivõrd suudetakse kolmandasse elufaasi jõudnud rahvastikuosa integreerida ühiskonda .
Aastatuhandeid oli ju tavaks kindlustada vanuritele teenitud vanadusõlv , aga mitte luua neile tegevusvõimalusi .
Sellisel juhul muutub aga too kolmandasse elufaasi jõudnud rahvastik ühiskonnale koormaks , eriti majanduslikus mõttes , ohtu satub ka tänase elustandardi säilimine .
Halvimal juhul võivad tekkida suured vastuolud täisealiste ja vanurite põlvkondade vahel .
Märgatav osa vananemist käsitlevast teaduskirjandusestki on pühendatud just sellega kaasnevatele sotsiaalsetele probleemidele , seda enam , et ühiskonna kohanemine uue olukorraga läheb vaevaliselt .
Kui aga lähtuda seisukohast , et inimene on sotsiaalarengu eesmärk ( mitte kruvike masinavärgis ) , siis tähendab üha suurema arvu inimeste jõudmine vanuriikka ju tsivilisatsiooni suurimat triumfi .
Mis puudutab Eestit , siis meil pole ( peamiselt suhteliselt madala keskmise eluea tõttu ) kolmanda elufaasi rahvastik veel õieti välja kujunenudki .
Nõnda toob rahvastiku vananemine Eesti moodi küll kaasa kõik uued probleemid , mis kerkivad mis tahes vananeva ühiskonna ette , kuid ei kasuta ära aeglases põlvkondade vaheldumises potentsiaalselt sisalduvaid eeliseid .
( Laslett on määratlenud kolmanda elufaasi rahvastikuosa väljakujunemise järgmiselt : vanurite osatähtus täisealises elanikkonnas peab olema 25 % ning vanurieani elulejate osatähtsus - 50 % .
Mõlemad kriteeriumid olid Eestis praktiliselt täidetud juba Teise maailmasõja eel , kuid vanurite osatähtsus stabiliseerus just selle , nn. kvalifikatsioonitaseme vahetus läheduses , ning on püsinud sellisena käesoleva ajani .
)
Kes on vanavanur ?
Rahvastiku vananemine toob kaasa muutused ka vanurite endi hulgas : suureneb eriti eakate ehk vanavanurite osatähtsus ning ka vanurite üldine keskmine vanus .
Tavapäraselt loetakse vanavanuriteks 75-aastased ja vanemad , kuid sageli on aluseks ka 80 või isegi 85 eluaastat .
Sisuliselt tähistab mõiste vanavanurid niisugust rahvastikurühma , kes kõrge ea tõttu ei tule oma igapäevastega toimetustega enam hästi toime .
See ei tähenda hoopiski mitte invaliidsust , pigem vajab vanavanur lihtsalt abi mõne kodutöö tegemisel või ühiskondliku toimingu sooritamisel .
Umbes samalaadset sõltumist teistest inimestest on igaüks kogenud lapsepõlves .
Just vanavanuritega seoses kerkivad üles mitmed sotsiaalsed probleemid , mida ühiskond varasemas ajaloos pole üldse kogenud või mis on lahenduse leidnud leibkonna raames .
Peter Lasletti metodoloogiat rakendades tähendab vanavanuriseisus üleminekut kolmandast elufaasist neljandasse .
Vanavananemine ei kulge ilmtingimata sünkroonselt rahvastiku üldise vananemisega - vanavanurite osatähtsus suureneb kiiremini siis , kui vanurite osakaal kogurahvastikus hakkab stabiliseeruma , üldine vanurite osakaalu tõus rahvastikus hoiab muudel võrdsetel tingimustel vanavanurite osakaalu kasvu tagasi .
Vanavanurite osakaal vanurite hulgas on Eestis 20. sajandil pidevalt kasvanud : 75-aastaste ja vanemate osatähtsus on sajandi jooksul kahekordistunud , 85-aastaste ja vanemate inimeste oma aga peaaegu kolmekordistunud .
Niisiis tuleb ühiskonnal kohaneda paratamatu rahvastiku vananemisega , mida ei saa suunata .
Küll saab ühiskond teataval määral mõjutada vananemises ilmnevaid hälbeid - näiteks liiga suurt soolist ebaühtlust - ja pehmendada nende võimalikke negatiivseid tagajärgi .
Selleks peab aga vastav rahvastikupoliitika olema plaanitud ligikaudu kolme põlvkonna pikkuse ajavahemiku ehk ca 75 - 80 aasta peale ette .
Vananemisest Eesti moodi
Eestis ulatub perekonna piiramise algus tõenäoliselt 1850. - 1860. aastatesse .
1881. aastast ( esimene rahvaloendus ) langes sündimus peaaegu lineaarselt , 1920. aastate lõpus kukkus see allapoole taastenivood .
Käsitletava ajavahemiku jooksul vähenes sündimus ligikaudu kaks korda .
Nõnda kuulub Eesti nende riikide hulka , kus sündimus jäi taastenivoost madalamaks juba enne Teist maailmasõda .
Suremus hakkas Eestis pidevalt langema enam-vähem samal ajal kui sündimuski , 19. sajandi keskpaiku .
Taoline sündimuse ja suremuse üheaegne vähenemine eristab Eestit teistest maadest , kus sündimusüleminek algas samal ajal , kuid suremusintensiivsus oli hakanud langema märksa varem .
Kuivõrd sündimus ja suremus langesid Eestis tähelepanuväärselt ühel ajal , mille poolest Eesti on võrreldav Prantsusmaaga , jäi rahvastiku kasv ehk demograafiline plahvatus siin tagasihoidlikuks .
Ühtlasi ei olnud seda tüüpi ülemineku käigus kogunenud demograafiline potentsiaal just märkimisväärne ning see ei mõjutanud eriti oluliselt ja eriti pikalt vananemist demograafilisele üleminekule järgneval perioodil , mille poolest Eesti erineb paljudest teistest maadest , kus sündimus hakkas langema tunduvalt hiljem kui suremus ning demograafilise ülemineku käigus kogunes hoopis suurem demograafiline potentsiaal .
Teise maailmasõja eel sisaldas Eesti rahvastiku vanusjaotus endas vaid 11-protsendilist kasvupotentsiaali ning Eesti oli selle näitaja poolest Prantsusmaa järel arvatavasti üks madalaima tasemega riike maailmas .
Rahvastiku vananemise seisukohast on oluline , kui suur on arvukaim sünnipõlvkond ning millal see kujunes .
( Üldjuhul sündide absoluutarv demograafilise ülemineku alguses tõuseb vaatamata sündimuse langusele .
Selle põhjuseks on reproduktiivses eas vanemate , kuid veelgi enam imikute ja laste suremuse vähenemine .
Hiljem kahaneb muidugi ka sündide absoluutarv .
Nende kahe etapi vaheldumisajal tulebki üldjuhul ilmale suurim sünnipõlvkond . )
Eestis kasvas sündide aastakeskmine arv rohkem kui 100 aastat , kuni 1880. aastateni .
Pööre langusele sai teoks 19. sajandi viimasel kümnendil .
Kogu Eesti Vabariigi territooriumi hõlmava arvukaima sünnikohordi suuruseks on pakutud ca 32 000 - 35 000 .
1930. aastail sündis Eestis aastas peaaegu kaks korda vähem lapsi .
Enamiku demograafilise ülemineku pioneerrahvaste juures jäi üleminekuaegse suurima sünnikohordi jõudmine vanuriikka ja sellega kaasnema pidanud rahvastiku vananemine Teise maailmasõja järgse baby-boom i varju , mille tulemusena kujunesid mitmed sama suured või suuremadki kohordid kui ülemineku ajal .
Eestis sõjajärgset baby-boom i ei täheldatud .
1960. aastate lõpuks oli Eesti rahvastiku sündimus püsinud veidi allpool taastetasandit juba peaaegu 40 aastat .
Alles 1960. aastate alguses langes esimese Euroopa riigi - Ungari - sündimus Eesti tasemele .
Sõjajärgsed sünnipõlvkonnad olid eestis ca kaks korda väiksemad kui suurimad üleminekuaegsed kohordid 19. sajandi lõpul .
Kõige selle tulemusena ei toimunud Eestis sõjajärgset rahvastiku noorenemist altpoolt , nagu Põhja- ja Lääne-Euroopas .
Teise maailmasõja järel domineeris Eestis sisseränne .
1989. aasta rahvaloenduse andmetel moodustasid välissündinud 26,3% , välispäritolu rahvastik ( välissündinud ja nende teine põlvkond ) koguni 36% Eesti rahvastikust .
See näitaja on Euroopas peaaegu rekordiline , ühtlasi ka kõrgeim endiste NSVL vabariikide hulgas .
Sissesõitnute arvukamad põlvkonnad , kes asusid Eestisse 1940. aastate lõpul ja 1950. aastatel , hakkavad nüüd jõudma vanuriikka - eelseisval aastakümnel leiab aset plahvatuslik mitte-eestlaste vananemine .
Eesti rahvastiku omanäolise vananemisprotsessi üks tegur on olnud suremuse stabiliseerumine .
1950. aastate lõpuni pikenes Eestis järjekindlalt nii meeste kui naiste eluiga ning selle ajani oli olukord igati võrreldav Põhja- ja Lääne-Euroopaga , Eesti edestas niihästi Ida- ja Lõuna-Euroopa maid kui ka teisi NSVL vabariike .
( Kuigi 1940. - 1950. aastad oli süngeim periood eesti rahva ajaloos 20. sajandil , otseseid sõja- ja represseerimiskaotusi kõrvale jättes keskmine eluiga tolgi ajal kasvas .
Sellist näilist vastuolu saab seletada rahvastikuprotsesside inertsusega - põlvkondade elujõud ei murenenud nii lühikese aja jooksul , repressioonidest ning elutingimuste halvenemisest tulenevad muutused rahvastiku tervises ilmnesid alles paari aastakümne pärast .
) 1960. aastate alguses Eesti rahvastiku keskmise eeldatava eluea kasv praktiliselt lõppes .
Suremuse langus mitte ainult ei peatunud , vaid keskmine eluiga stabiliseerus kaasaja vaatevinklist väga madalal tasemel .
Riikides , kus keskmine eeldatav eluiga on kasvanud ka viimastel aastakümnetel , on käsikäes suremuse alanemisega pidevalt kasvanud ka vanurite osakaal - Eestis aga ei ole rahvastiku vananedes vanurite osatähtsus samas tempos tõusnud .
Vanurite ( 60 ja enam eluaastat ) osakaal rahvastikus kasvas Eestis jõudsalt 1940. aastateni ( aastail 1881 - 1941 8 protsendilt 16 protsendini ehk kaks korda 60 aastaga ) .
Edaspidi on intensiivne sisseränne Eestisse ning suremusarengu stagnatsioon hoidnud vanurite osatähtsuse küllaltki stabiilsena .
See on kaheldamatult Eesti rahvastiku vananemise tähelepanuvääriv omapära - Euroopa maade ja rahvaste hulgas teist analoogilist näidet pole .
Selle kogurahvastikku iseloomustava stabiilsuse taga peitub märkimisväärne sisemine mitmekesisus , mis väljendub erinevustes põlisrahvastiku ja sissesõitnute , aga samuti piirkondade vahel .
Rahvastikuprognoosi kohaselt leiab Eestis aset teatud ajutine liigvananemise periood , kui suurimad sissesõitnute põlvkonnad jõuavad vanuriikka .
Vanurite arvu suhteliselt kiire kasv langeb kokku juba alanud rahvastiku vähenemisega .
Seegi on arvatavasti üks Eesti omapära .
Nii ÜRO kui Eesti demograafid prognoosivad , et vanurite osatähtsus tõuseb Eestis käesolevalt tasemelt , mis on ca 18 protsenti kogu rahvastikust , 25 - 27 protsendini aastaks 2030.
Aastad 1995 - 2004 on kujunemas kõige intensiivsemaks Eesti rahvastiku vananemise perioodiks , mil igal aastal astub “ vanuriseisusesse ” ligikaudu 6000 inimest .
Niisugune aastakeskmine juurdekasv ületab senise maksimumi 1960. aastatest ( vanuriikka jõudis suurim sünnipõlvkond sajandivahetusest ) ca 1500 vanuri võrra .
Ida-Euroopa suremuse stagnatsiooni eripära on liigsuureks rebenenud meeste ja naiste keskmise eluea vahe , mille poolest Eesti on omakorda Ida-Euroopas liidrikohal .
Vanuriikka jõudnud kohortide sooline tasakaal on rikutud .
Meeste hoopis varasem surm kõrvu meeste ja naiste erineva vanusega abiellumisel on põhjustanud ülipika naiste lesepõlve Eestis .
Lisaks tuleb arvestada , et vanuriikka on juba jõudnud 1910. - 1920. aastatel sündinud .
1930. aastate sündimusre ?
iimi juures jäi aga ligikaudu neljandik naistest lastetuks .
Praeguste vanurite perestruktuuri on moonutanud veel ka sõda ning repressioonid .
Lõpptulemusena on Eesti üks neist maailma riikidest , kus elab suhteliselt palju üksikuid vanu naisi , kel pole lähedasi sugulasi .
Kalev Katuse , Luule Sakkeuse , Asta Põldma ja Allan Puuri vanuri-uuringuga tutvus Kärt Jänes-Kapp
Vanurrahvastiku ( 65aastased ja vanemad ) osakaal kogurahvastikus mõnedes Euroopa riikides
PEEP KALV ( 1934 ) Tallinna Tehnikaülikooli füüsikainstituudi vanemteadur , Tallinna Tähetorni juhataja .
Füüsika-matemaatikakandidaat .
10. augusti õhtu Balatoni lähistel oli nukker - maailm kippus lõppema pilves ilmaga .
Soome linnuvaatlejad olid jaotunud üle kogu täisvarju vööndi Euroopa osa Inglismaast Bulgaariani .
Turu Ülikooli astrofüüsik Harry Lehto helistas kõik hobikaaslased läbi : vaid Ida-Rumeenias ja Bulgaarias on lootust .
11. augusti varahommik - telgiriie krabiseb .
Valgenedes , kuigi vihm on üle , ei võta keegi tõsiselt Tartu astrofüüsiku Jaak Jaaniste optimistlikke arutlusi pilvede healoomulikkuse ja äramineku küsimuses .
Aga me vaatasime ja vaatasime , ja nad hakkasidki minema ja , nagu Jaak oli öelnud - läksidki ära !
Urmas the Sisask aitas loitsimisega kaasa .
Tund enne varjutuse algust helistas Harry uuesti kõigile linnusõpradele : pilves on Inglismaa , Prantsusmaa , Saksamaa , Austria ja Ungari , välja arvatud Balatoni ümbrus ; selge - Rumeenia .
Ja nii oligi .
Öösel pesti maa korralikult puhtaks , hommikul kuivatati ära ja lõunaks serveerisid ungarlased Macsiti vaatlusbaasis meile täisvarjutuse absoluutselt selges ( 7-ndas ) taevas .
Reportaaz i lõpetuseks - Päike oli üle ootuste aktiivne .
Päikeseroon oli sedavõrd hele , et nähtavale tulid vaid heledamad tähed , mistõttu osa kavandatud vaatlusi jäi tegemata .
Veenus ilmus juba enne täisvarjutuse algust ja peatselt ka Merkuur .
Kroon ise oli uhke ja mõneti ebatavalinegi .
Pange tähele mitteradiaalseid kiiri .
Vaatluspaigal viibis 1 jaapanlane , 4 soomlast ja 98 eestlast .
Ka krants , kes küll kaks kriitilist minutit maadligi püsis , oli soome-ugrilane .
Päikesevarjutus on iga-aastane asi .
Maal on neid toimunud mitukümmend miljardit ( varem oli kuu lühem ) .
Enamasti pole need küll täielikud , kuid 2 kuni 5 varjutust aastas on garanteeritud .
Rääkida siin mingist “ mõjust ” tähendab laskumist Macsiti küla kuke tasemele , kelle kiremine tõepoolest väljendas kui mitte hirmu , siis vähemasti hämmingut .
Reisiplaanide pidamiseks lähemad täisvarjutused :
21.06.2001 Lõuna-Aafrika
4.12.2002 Lõuna-Aafrika ja Austraalia
23.11.2003 Antarktika
29.03.2006 Põhja-Aafrika , Lõuna- ja Kesk-Venemaa
1.08.2008 Kesk-Siber
.
16.10.2126 Kirde-Eesti
Mida saab sellel kõigel olla pistmist maailma lõpuga ?
Väidetakse ( vähimagi tõestuse või selgituseta ) , et Maale on varjutus hukatuslik koos planeetide paha seisuga .
Päikese aga ajavat viimane tasakaalust välja .
Juuresoleval joonisel on näha planeetide asend 11. augustil 1999.
Kui see on “ rist ” või “ anomaalne gravitatsiooniline situatsioon ” , siis nii halvasti defineeritud kujundi korral võib küll väita , et Päike on olnud anomaalses seisundis umbes 2,5 miljardit aastat ja teist sama palju mitteanomaalses .
Ikka veel teisiti mõtlejatele esitame Päikese aktiivsust iseloomustavad Wolfi arvud 1999. aasta 1. kuni 31. augustini : 166 165 151 127 127 110 100 98 76 54 52  60 67 57 49 44 36 38 45 48 58 63 76 86 129 136 128 147 152 150 109.
Niisiis Päike , teades , et tema lemmikplaneedil on oodata täisvarjutust , tõmbus diskreetselt tagasi .
Rääkides planeetide gravitatsioonilisest mõjust Maale , peetakse silmas tõusu ja mõõna .
Need on teatavasti suurimad iga täis- ja noorkuu ajal , seega kaks korda kuus .
Veenus jääb loodete tekitajana Kuule alla 19 000 korda , Jupiter 169 000 korda , Marss ligi miljon korda ja ülejäänud planeetidest ei tasu ammugi rääkida .
“ Teadjad ” võiksid teada , et füüsikas on asju , mis on täiesti kindlad ja on asju , mida me veel ei tea .
Kui Newtonile ja Einsteinile lisandub veel üks geenius , kes teeb täiesti uue , veel üldisema füüsika , siis eelkäijatele ta vaid näitab kätte täpsema koha ( kehtivusala ) .
Eeltoodud arvud jäävad muutumata .
Aga miks mitte vaadata planeetide ebatavalisi asendeid .
Hollandi astronoom Jean Meeus arvutas välja aastateks 1 … 3000 päevad , mil Päike , Kuu ja viis palja silmaga vaadeldavat planeeti paiknevad Maalt vaadates vähem kui 30 kraadisel taevaalal .
Neid juhte on 40.
Vähem kui 20 ° sisse on planeedid mahtunud vaid kolmel korral :
6. okt .
332 kell 13 - 18 ° 12 '
15. sept. 1186 kell 17 - 11 ° 08 '
1. veebr. 1962 kell 5 - 16 ° 09 ' ja aastani 3000 seda enam ei juhtu .
Tänavu , kui Pluuto välja jätta , oli nurk 100 ° ja 5. mail 2000. a. saab olema 26 ° .
Jätnud Päikese ja Kuu mängust välja , leidis Meeus , et 5000 aasta jooksul on viis planeeti kuuel korral taevas vähem kui 10 kraadise läbimõõduga grupis ( aastad 332 , 710 , 1186 , 2040 , 3808 ja 4959 ) .
Nautigem neid vaatepilte .
PEEP KALV
Astronoomias läheb üha põnevamaks .
Alles see oli , kui elektrooniline pildistamine tõrjus välja 100 aastat astronoomiat teeninud fotograafia .
Nüüd lisanduvad moodsat juhtimis- , mõõtmis- ja arvutustehnikat väärikalt kasutavad hiigelteleskoobid .
Üle pika aja on Euroopast taas saanud Ameerikale vääriline partner ja uute tulemuste tulv on alanud .
Tutvume põgusalt vaid ühega päevakorda tõusnud probleemidest - musta augu otsingutega galaktikate tuumast 1  .
Teleskoobid
Väidetakse , et vaatlevad astronoomid Maal jäävad peagi tööta - kõik vaatlused tehakse kosmosest .
Nüüd peaks olema selge , et seda aega pole ikka veel ette näha .
Näiteks kolmel viimasel aastal valminud 8 monstrumteleskoobi peegli pindala kokku on 565 m2 .
Enne 1997. aastat valminud 33 suurema teleskoobi ( 2,2 kuni 6 m ) kogupindala on 236 m2 .
Pealegi on selles arvestuses Kecki teleskoobi kahest 10 m peeglist arvestatud vaid üht ja maailma suurimast 16meetrisest vaid seni valminud poolt .
Viimane , Euroopa Lõunaobservatooriumi Very Large Telescope ( VLT ) hakkab koosnema neljast 8,2 meetrisest peeglist , millest 1999 asus tööle juba teine .
Kui teleskoop valmis , on selles peegelpinda 211 m2 .
Võrrelge oma korteri põrandapinnaga ja kujutage ette , kuidas näeksite taevast , kui teie silmade diafragma pindala oleks tegeliku 40 mm2 asemel 211 m2 ja silmadevaheline kaugus 100 meetrit !
Veelgi hämmastavam , et kvaliteedilt ületavad monstrumteleskoobid oma väikseid vendi mäekõrguselt : peegli ( te ) kuju vaatluse kestel pidevalt korrigeerides on see kogu aeg ideaalne , tähtede vilkumine elimineeritakse kavalate võtetega .
Klassikaliste teleskoopide lahutusvõime on ületatud 1000 korda , atmosfäärist nähakse läbi ligi 100 korda täpsemini kui see vahetu vaatlusega võimalik .
Ent loomisel on veelgi võimsamad optilised süsteemid , millega peaks nägema isegi teiste tähtede planeete .
Neile , nagu osaliselt monstrumteleskoopidelegi , jääb kindlalt alla ka Hubble'i Kosmoseteleskoop ( HST ) .
Selle projekteerimisel 1970. aastatel ei osanud keegi ette näha , millised näevad teleskoobid välja 20 aasta pärast .
Otstarbekas tööjaotus on välja kujunemas : kiirgus , mis Maa atmosfäärist läbi ei tule , on kosmoseteleskoopide valdkond .
Kõik muu tehakse Maal .
Teleskoobid võiks jaotada nelja klassi .
- Klassikalised reflektorid .
- Uue tehnoloogia reflektorid ( korrigeeritav õhuke peegel ) .
- Monstrumteleskoobid ( mosaiik- ja mitmepeeglilised ) .
- Lähituleviku optilised interferomeetrid .
Mustad augud
Massi järgi võib nelja klassi jaotada ka mustad augud .
- Mass vähemalt 10 15 g ( miljard tonni ) , raadius 10 - 13 cm ( elektroni raadius ) .
Need , mini- ehk reliktaugud on säilinud Suure Paugu alghetkedest .
Kui nad üldse olemas on , võivad nad moodustada nähtamatu aine ja olla universumi kõige levinumad objektid .
- Tähe massiga mustad augud , näiteks M = 5 M !
, R = 15 km .
Läbi põlenud suure massiga tähe jäänukeid , peaaegu kindlaid musti auke on teada tosin .
- Massiivsed mustad augud : M = 1000 M !
, R = 3000 km .
Niisugune objekt avastati alles 1999. aasta lõpul ühe galaktika keskme läheduses .
Arvatakse , et massiivsetes galaktikates kohtame selliseid edaspidigi .
- Kui mass on sada tuhat kuni miljard Päikese massi , näiteks M = 500 miljonit M !
, R = 1 , 5 miljardit km = 0 , 00015 v.a. = 10 a. ü . , on tegemist supermassiivse musta augu ehk monstrumauguga .
Niisugune näikse resideerivat peaaegu kõigi suure massiga galaktikate keskmes .
Kui maa sees on auk , millest meil on villand , ajame selle täis , ja seda ei ole enam .
Kui tegemist on musta auguga , siis - mida enam me sellesse miskit loobime , seda suuremaks see auk läheb .
Et musta auku täis ajada , tuleb sellest ainet välja võtta .
Kuna see pole võimalik , saavad mustad augud ainult kasvada .
Musta augu raadius , täpsemini - gravitatsiooniline raadius ( ehk sündmuste vaatlemise piir ehk singulaarsuse piir ehk lõkspind ) on lihtsalt võrdeline musta augu massiga .
Musti auke reedabki nende aplus .
Nad on valmis ahmima endasse kõike , mis nende lähedusse satub .
Must auk galaktika keskmes
Gaas ja tähed tiirlevad ümber galaktika keskme .
Sattunud seal paikneva monstrumi lähedusse on neil ikka mingi hoog sees ja nad ei kuku auku otse , vaid jäävad tiirlema selle ümber ning moodustavad akretsiooniketta .
Musta augu magnetväljas tohutu kiirusega liikuvad laetud osakesed hakkavad kiirgama ja akretsiooniketas muutub nähtavaks .
Pöörases gravitatsiooniväljas ja üha lisanduvas gaasis ei saa olla rahu - akretsiooniketas on mitmes mõttes ebastabiilne , seal tekib tihendeid , lööklaineid ja peaaegu valguse kiirusega paiskuvad välja tohutud gaasipilved .
Akretsiooniketta pöörlemiskiirus võimaldab hinnata vaadeldavas ruumiosas sisalduvat massi .
Galaktikates , kus on õnnestunud määrata massi-heleduse suhe , on mass ikka tuhandeid või miljoneid kordi suurem sellest , milline oleks vaadeldavat valgust kiirgavate tähtede kogumass .
Tähendab - seal on must auk .
Päikesesüsteem ja spiraalne galaktika on sarnased .
Mõlemad on tekkinud gaasipilvest , mis kokku tõmbudes hakkas kiiremini pöörlema ja muutus üha lapikumaks .
Keskele koondus suurim osa massist ( vastavalt Päike ja galaktika tuum / must auk ) , mille ümber tiirlevad väiksemad kehad ( vastavalt planeedid ja tähed ) .
Kõik tähed on tekkinud kokkutõmbuvas gaasipilves , ja nagu me teame , tekib selles enamasti kaks tihendit - kaksiktäht .
Harvemini tekib kolmik- või neliktäht , kuid teame isegi kuuiktähti .
Kas galaktika keskel ei võiks moodustuda kaksiktuum , kaksik must auk ?
Niisamuti kolmik- või nelikauk jne . ?
Miks mitte .
Kaksiktuum on avastatud mitmel galaktikal , kuid asi pole veel selge .
Tegemist võib olla kahe erineva kokkupõrganud galaktika tuumaga , kahe musta auguga , mis pole ( veel ) ühte sulanud või näeme neid parajasti üksteisest mööduvat .
Mustade aukude tants
Vahest aitavad selgust tuua kvasarid ja raadiogalaktikad , mis nähtavas valguses ja raadiokiirguses tehtud fotol näevad välja täiesti erinevad .
Mitmed raadiogalaktikad on valgusfotol võrdlemisi tavalise väljanägemisega , raadiofotol aga paistab vaid üks , vahel kaks üliheledat punktikujulist kiirgusallikat .
Vahel on raadiokiirguses näha üks või kaks võimast gaasijuga või - pilve - kõrva , mis on välja paiskunud täpselt galaktika keskmest .
Sümmeetrilisi kahekõrvalisi galaktikaid , kui neis on toimunud hiigelplahvatus , võiks justkui pidada normaalseiks .
Ühekõrvalised oleks sel juhul vangoghid .
Hämmastav , et jõudnud ligi 100 miljoni valgusaasta kauguseni galaktikast , pole kõrvad ikka veel jahtunud ja hajunud .
Veelgi enam - mõni kõrv kiirgab osaliselt ka valgust ja isegi röntgenikiirgust .
Selge on vaid see , et kõrvade kiirgus ei ole soojuslik .
Ei plahvatustele galaktikate tuumas ega kõrvadele ole korralikku seletust .
Sel alal on märkimisväärset tööd teinud meie põhjanaabrid .
Helsingi tähetorni assistent Mauri Valtonen innustus kohe , kui 1969. aastal esmakordselt kuulis mustadest aukudest .
Sõitnud Cambridge'i , ei õnnestunud tal saada oma doktoritöö juhendajaks kumbagi ala parimaist asjatundjaist , ei Stephen Hawkingit ega praegust Inglise kuninglikku astronoomi sir Martin Reesi , kuid piisas töötamisestki sealses ülisoodsas teadusõhkonnas .
Kasutades tolle aja täpsemaid galaktikamudeleid koostanud Sverre Aarsethi programme , paigutas ta galaktika keskmesse supermassiivsete mustade aukude erinevaid kombinatsioone ja sai huvitavaid tulemusi .
Selle järgi ei ole mitmest mustast august koosnev süsteem galaktika keskmes dünaamiliselt stabiilne .
Varem või hiljem visatakse sealt üks või kaks väiksemat musta auku välja ( gravitatsiooniling toimib sarnaselt linguga , mille abil heidetakse kivi ) .
Oma teekonnal galaktika keskmest ääreni korjab must auk endale uhke gaasist ja tähtedest koosneva saatjaskonna .
Kümnete tuhandete valgusaastate kaugusele lendava väljaheidetu ümber toimuvad samad protsessid , mis galaktika tuumas , vaid väiksemas mõõtkavas .
Väljaheidetud must auk või augud võivad galaktika ümber pendeldada miljardeid aastaid .
Galaktikate kõrvad oleksid siis mustade aukude tantsuga kaasnev nähtus .
Professor Mauri Valtoneni juhtimisel uuritakse nüüd kaksiktuumaga kvasareid Turu Ülikooli Tuorla observatooriumis .
Näiteks kvasari OJ287 vaatluste põhjal arvutatud mudel on leidnud parima võimaliku kinnituse : kaksiktuumaga kvasari heledus on muutunud just selliselt , nagu mudelist ette ennustatud .
Juuresolevad fotod peaks asjade hetkeseisust andma põgusa ülevaate .
Need on esimesed pääsukesed viljakast koostööst maapealsete monstrumteleskoopide ja raadioteleskoopide ning kosmoseteleskoopide vahel .
Kui kaht esimest tüüpi mustade aukude korral on praegu monstrumteleskoopide rolli raske näha , siis massiivsetest ja supermassiivsetest mustadest aukudest teame paari aasta pärast kindlasti märksa rohkem .
l
1 Teleskoopidest on kirjutanud Uno Veismann , galaktikatest Mihkel Jõeveer , Peeter Tenjes ja Peeter Traat kogumikus “ Universum ” .
Kirjastus HORISONT , Tallinn 1997.
PEEP KALV ( 1934 ) on Tallinna Tehnikaülikooli Füüsikainstituudi vanemteadur .
Füüsika-matemaatikakandidaat .
Pildid :
- .
VLT esimene meistritöö 1999. a. märtsist : 15 miljoni v.a. kaugusel Hüdra tähtkujus asuv galaktika M83 .
- .
Detsembris 1999 lennutati orbiidile Euroopa Kosmose-agentuuri X-ray Multi-Mirror tehiskaaslane ( XMM ) , väärikas täiendus NASA röntgeniteleskoobile Chandra .
XMMi kolmes torus on igaühes 58 kontsentrilist silindrilist kullatud peeglit , mille kogu-pindala on sama kui tenniseväljakul .
Põhitöö : mustad augud galaktikate keskmes .
- .
Märtsis 1999 läks käiku Euroopa Lõunaobservatooriumi ( Tšiilis ) 16meetrisest Very Large Telescopeist ( VLT ) teine 8,2 m teleskoop Kueyen ( keskmine torn ) .
Vasakpoolsem , Antu , on ametis maist 1998.
Kui ka Melipal ja Yepun valmis , on VLT lahutusvõimelt sama hea kui 200meetrine teleskoop .
Antu üksi on seni “ tootnud ” 2200 faili ehk 10 gigabaiti ehk 16 CD-ROMi-täit pilte nädalas .
- .
Miks 150 miljoni v.a. kaugusel asuva galaktika ESO510-13 sümmeetria-tasand kõverdunud on , see Antu tehtud fotolt ei selgu .
- .
Raadiointerferomeetri VLA fotod kolmest kvasarist .
3C175 eemaldub meist kiirusega 155 000 km/s ja asub umbes 7 miljardi v.a. kaugusel ; 3C204 - 190 000 km/s ja ligi 10 miljardit v.a. ; 3C263 - 138 000 km/s ja 6 miljardit v.a. Viimase tuuma ümber liigub gaas peaaegu valguse kiirusega .
Kas nende kvasarite kõrvades on supermassiivne must auk , peavad selgitama uusima põlvkonna teleskoobid .
- .
Raadiogalaktika 3C219 asub 1,5 miljardi v.a. kaugusel , tema miljoneid Päikese masse sisaldavad kõrvad on üle miljoni v.a. pikkused .
Foto on kombineeritud nähtavast valgusest ( sinine ) ning raadiokiirgusest ( punane ja kollane ) .
- .
Raadiogalaktika 3C31 asub 150 milj .
v.a. kaugusel .
Nähtavale fotole ( sinine , HST ) on lisatud raadiofoto ( punane , VLA ) .
- .
Varbspiraalne galaktika NGC 4314 pildistatult McDonaldi Observatooriumi 2 m teleskoobiga ( all paremal ) .
HST fotol selle galaktika tuumast näeme unikaalset täherõngast .
Galaktika ise on vähemalt 10 miljardi aastane , rõnga tähed vaid mõne miljoni aastased ! ?
- .
HST foto 100 milj .
v.a. kauguse galaktika NGC 4261 tuumast - mustast august massiga 1,2 miljardit Päikese massi , mida ümbritseb akretsiooniketas läbimõõduga 800 v.a. ja massiga 100 000 Päikese massi .
- .
Midagi seninägematut : Chandra röntgenipilt gigantsest elliptilisest galaktikast 3C295 , mille tuumaks olev must auk püüab neelata liiga suurt suutäit .
Galaktikat ümbritsev gaasipilv ( läbimõõt 2 miljonit v.a. ) , mis on kuumenenud 50 miljoni kraadini , peidab endas umbes 100 galaktikast koosnevat parve ( galaktikad röntgenis ei kiirga ) .
Gaasi ennast jätkuks veel 1000 galaktika tekkimiseks .
HELMUT PIIRIMÄE
Rahvusvaheliste suhete ja sõdade rägastikus seaduspärasusi otsides võiks jõuda veendumusele , et iga uus sajand algab suurte sõdadega .
Tegelikkuses on suuri sõdu peetud ka teistel aastakümnetel .
Nullide maagia
Inimkond paistab olevat endale juba ammu teadvustanud , et uue sajandi tulek on midagi erilist .
Nullpunkt pidi ju olema Jeesuse Kristuse sündimine , ilma et sellele oleks järgnenud 0 aasta .
Algul oli küll kergem mõista saja aasta täitumist kahe nulliga ja number ühte kui uue algust , hiljem hakkas köitma kahe nulli maagia .
Niisiis tekkis ka eelmisel sajandivahetusel arusaamatus , kas uus sajand algab pärast 1900. aasta täitumist või juba 1900. aasta saabumisel .
Neile , kes arvestavad aega sajanditega , lõpeb iga sajand muidugi siis , kui on lõppenud kahe nulliga märgitud aasta .
Teistmoodi on keeltega , milles 19. sajandi asemel öeldakse 1800ndad aastad .
Nii on see näiteks skandinaavia kõnepruugis .
Paljude sajandite ootel on arvatud , et uue sajandi tulekuga peaks kaasnema midagi enneolematut .
Keskajal olid tavalised kujutlused viimsepäeva saabumisest , hiljem said ülekaalu optimistlikud ootused .
Pärast seda , kui oli kujunenud arusaam , et iga sündmuse põhjuseks ei ole Jumala konkreetne sekkumine , püüti ootusi ja kartusi analüüsides seaduspärasusi leida .
Rahvusvaheliste suhete ja sõdade rägastikus seaduspärasusi otsides kippus peale jääma veendumus , et iga uus sajand algab suurte sõdadega .
Tõepoolest , varauusaja algusesse - 16. sajandisse - jäävad Itaalia sõjad ( 1494 - 1559 ) , lisaks neile veel Hispaania ja Portugali meeletult suured koloniaalvallutused koos Ameerika vanade tsivilisatsioonide hävinguga .
20. sajandi künnisel meenutati veel rohkem peaaegu kogu Euroopat haaranud heitlusi 18. sajandi algul - Põhjasõda ( 1700 - 1721 ) ja Hispaania pärilussõda ( 1701 - 1714 ) , eelkõige aga Napoleoni sõdu 19. sajandi algul .
Kas ka uus sajand toob kaasa uue suure sõja ?
Seda kardeti , sellele loodeti .
Iseasi on muidugi see , kuivõrd õige on suurte sõdade seostamine just uue sajandi algusega .
On ju suuri sõdu peetud ka teistel aastakümnetel .
Uus jõud Euroopa südames
Rahvusvahelised suhted 19. sajandi viimastel aastakümnetel määras suurelt osalt Saksa-Prantsuse ( Prantsuse-Preisi ) sõda aastail 1870 - 1871.
18. jaanuaril 1871 kuulutati Versailles ' lossi Peeglisaalis välja Saksa keisririik , mis ühendatud Saksamaa näol kujutas endast uut poliitilist ja sõjalist jõudu Euroopa südames .
Lüüasaanud Prantsusmaa oli liiga nõrk selleks , et lähiaastatel või koguni aastakümnetel revanši saavutada .
Ometi jäi Prantsuse-Saksa vaen üheks kõige määravamaks faktoriks Euroopa jõudmisel uude sajandisse ja kõige ohtlikumaks süütematerjaliks uuele sõjale .
Kolmekeisriliit
Saksamaa seisukohalt vaadatuna oli esialgu põhiprobleemiks , kuidas vältida Prantsusmaal liitlaste leidmist .
Parim lahendus oli vastase võimalike liitlaste enda poole tõmbamine või vähemalt mingil moel endaga sidumine .
Sellest lähtus ka mitme aastakümne jooksul Saksa keisririigi poliitikat suunanud kantsler Otto v .
Bismarck .
Prantsusmaa võimalikuks liitlaseks Saksamaa vastu võis olla ennekõike 1867 loodud Austria-Ungari , sest Austria keisririik oli saanud lüüa 1866. aastal Preisi-Austria sõjas .
Juba siis oli Otto v .
Bismarck peatanud Preisi kindralitele ja sõduritele nii ahvatleva võidumarsi Viini , et mitte liigselt alandada Austriat .
Kartus , et Austria võib asuda revanšipoliitika teele , oli siiski põhjendatud .
1871. aasta oktoobris sai aga Austria-Ungari välisministriks ungarlane Gyula Andràssy , kes pidas peavaenlaseks slaavlasi , eriti Suur-Serbia liikumist , ja Balkanile tungivat Venemaad .
Uus välisminister taotles koostööd Saksamaaga , pidades silmas liitu Venemaa vastu .
Bismarck suhtus tsaaririiki vaenulikult , kuid samal ajal ta ka kartis Venemaad .
Ta oskas arvestada Venemaa gigantseid mõõtmeid , suuri inimhulki ja majanduslikke ressursse ning karmi kliimat .
Tagantjärele tarkusena jääb kõlama Bismarcki hoiatus , et Saksamaa peab hoiduma sõjast kahel rindel , üheaegselt läänes Prantsusmaa ja idas Venemaa vastu .
Venemaa omalt poolt pelgas Saksamaa ja Austria-Ungari liitu , millises osas oli parimaks lahenduseks selles liidus osalemine .
Nii kerkiski päevakorda Bismarcki kavandatud Kolme keisri liidu idee .
Septembris 1872 toimus Berliinis kolme riigi keisrite esimene kohtumine .
Välispoliitilisi probleeme arutati siiski peamiselt diplomaatide kahepoolsetel läbirääkimistel .
Arutelud jätkusid Wilhelm I visiidi ajal Peterburi , ning Aleksander II vastuvõtul Viinis 1873 jõuti niikaugele , et sõlmiti nn. Kolmekeisriliit .
Selles osalejad kohustusid üksteisega konsulteerima ja säilitama heatahtliku erapooletuse juhul , kui üht neist ähvardab neljanda riigi kallaletung või puhkeb sõda mõne sellise riigiga .
Uus liitlane Itaalia
Kolmekeisriliit ei püsinud kaua .
Selle nurjasid eeskätt Venemaa ja Ausria-Ungari vastuolud Balkanil seoses nn. Ida kriisiga ( ülestõus Bosnias ja Hertsegoviinas 1875 , Vene-Tür-gi sõda 1877 - 1878 ) .
1881 Kolmekeisriliitu ametlikult küll uuendati , kuid seekord ainult neutraliteedikokkuleppena ning juba 1879 olid Saksamaa ja Austria-Ungari sõlminud salajase liidulepingu Venemaa vastu .
Kui sellega 1882. aastal liitus Itaalia , oligi kujunenud Kolmikliit .
Tõsi küll , Itaalia oli ebakindel partner , kelle oli sellesse liitu viinud Tuneesia vallutamine Prantsusmaa poolt .
Ometi pani Kolmikliit aluse uude sajandissegi ulatuvale liitude süsteemile .
Kolmikliidu sõlmimine ei tähendanud siiski veel lõplikku lõhet Venemaa ja Saksamaa vahel .
Otse vastupidi , 1887 said teoks Saksa-Vene läbirääkimised kaksikkokkuleppe sõlmimiseks .
Tulemuseks oli nn. Edasikindlustamisleping , millega mõlemad pooled võtsid endale kohustuse säilitada heatahtlik erapooletus , kui üks neist peaks sattuma sõtta mõne kolmanda suurriigiga .
Erandiks kuulutati olukord , kui Venemaa peaks ründama Austria-Ungarit või Saksamaa Prantsusmaad .
Vana vaenlane Venemaa
Bismarcki kavandatud Prantsusmaa isoleerimispoliitika kandis vilja .
Mitmel korral oli tekkinud sõjaärevus , mis oli tingitud kartusest , et Saksamaa võib Prantsusmaad rünnata enne , kui viimane on taastanud oma sõjalise jõu .
Pingeid teravdasid sajandite jooksul kujunenud Prantsusmaa ja Inglismaa vastuolud koloniaalküsimustes ning Inglismaa lähenemine Austria-Ungarile ja Itaaliale seoses vastuoludega Balkanil .
1889 tegi Bismarck Briti peaministrile Robert Arthur Talbot Gascoyne-Cecil Salisburyle ettepaneku sõlmida ametlik , kuigi salajane , liiduleping Prantsusmaa vastu .
Nii ei jäänud Prantsusmaal muud üle , kui leida liitlane sealt , kust ühiskondlik arvamus ei osanud seda oodata , kas või vanade vaenlaste seast .
Viimaste hulka kuulus eeskätt Venemaa …
Vene-Prantsuse vastuolude põhjused olid traditsioonilised .
Ühelt poolt olid need ajaloolised .
Põlvkondade meelest ei olnud veel kustunud mälestused võitlustest 19. sajandi alguse Napoleoni sõdade ajal , kui Prantsuse väed koos liitlastega teistest riikidest 1812. aastal Moskvasse jõudsid , Vene väed vastupealetungi käigus aga oma püssid Pariisis hakki panid .
Vastuolude teiseks allikaks olid aga ka ühiskondliku korra erinevused .
Alates aktiivsest tegevusest Püha Liidu juhtiva riigina võis Venemaad lugeda reaktsiooniliste jõudude peamiseks kantsiks , samal ajal kui Prantsusmaa kõikidest revolutsioonidest ja pööretest hoolimata oli ikka olnud vabariikliku , liberaalse või lausa mässumeelse ideoloogia kandjaks .
Vastasseis vaimumaailmas ilmnes eriti seoses reformidega Kolmanda vabariigi ajal , 1880. aastatel , kui Prantsusmaa hümniks sai senine mässulaul “ Marseljees ” , rahvuspühaks 14. juuli ja kuulutati välja amnestia Pariisi Kommuuni eest võidelnuile .
Vestluses Saksamaa kantsleri poja Herbert v .
Bismarckiga ütles vene välisminister Nikolai Giers : “ Liit bandega , kuhu kuuluvad Grévy , Clemenceau ja teised sulid , oleks võrdne enesetapuga .
” 1887 lausus Prantsusmaa president Jules Grévy : “ Oleks tõsine eksitus tõmmata meid liitu tsaari impeeriumiga . ”
“ Marseljeesi ” kuulamas
Ometi olid riikide julgeoleku ja välispoliitika probleemid mõjukamad poliitilistest ja ideoloogilistest sümpaatiatest .
Juulis 1891 saabus Kroonlinna Prantsuse sõjalaevastiku eskaader .
Selle vastuvõtmisel tuli keiser Aleksander IIIndal paljastada pea , kui orkester mängis “ Marseljeesi ” , mida Venemaal peeti revolutsiooniliseks lauluks .
Esialgu sõlmiti kokkulepe , millega kohustuti kooskõlastama abinõud juhul , kui ühte poolt ähvardab kallaletung .
1893 toimus Vene eskaadri vastukülaskäik Touloni , visiidi ajal sõlmiti juba Prantsuse-Vene sõjaline liit , mis sõlmimise hetkel oli suunatud eelkõige Inglismaa vastu .
Olid ju mõlemal liitlasel viimasega teravad suhted .
Inglismaa ja Venemaa huvid põrkusid Lähis- ja Kaug-Idas , Prantsusmaa ja Inglismaa vahel seisid sajanditepikkused vastuolud kolooniates .
Esialgu olid lepingud salajased , ometi võis nende olemasolu aimata .
Prantsuse-Vene lepingud tähendasid kahe bloki kujunemist , kuigi need ei haaranud veel kõiki Euroopa suurriike .
Hiilgav isolatsioon
Euroopa jagunes kaheks blokiks , kuid Suurbritannia hoidus neist kõrvale .
Ametlikult oli Inglismaa poliitikaks kuulutatud “ hiilgav isolatsioon ” .
See ei tähendanud maailma suurpoliitikast eemalejäämist , vaid võimalust sekkuda kohustusi võtmata .
Erandiks oli 1887. aastal nootide vahetuse teel sõlmitud kokkulepe Itaaliaga status quo säilitamiseks Vahemere , Musta , Egeuse ja Aadria mere kallastel ning Põhja-Aafrika rannikul .
Veel samal aastal ühines kokkuleppega ka Austria-Ungari , kuigi mõningate reservatsioonidega , ja lepingut hakati nimetama Vahemere Entente'iks .
Tegelikult ei võtnud Suurbritannia ka seekord endale sõjalisi kohustusi .
1890 oli sunnitud erru minema kantsler Otto v .
Bismarck .
Teda asendas kindrali aukraadis krahv Leo v .
Caprivi , kes tõi kaasa nn. uue kursi Saksamaa välispoliitikas .
Bismarck oli olnud seisukohal , et Saksamaa peab olema tugev eelkõige Euroopa mandril .
Kuigi ta ei olnud ka koloniaalvallutuste vastu , oli ta arvamusel , et jõude ei tohi liigselt killustada .
Euroopa poliitika osas arvas Caprivi , et Saksamaal ei ole võimalik vältida sõda kahel rindel , mille eest oli hoiatanud Bismarck .
Uus kantsler nägi väljapääsu selles , et Kolmikliitu tuleb tõmmata ka Suurbritannia , millega jõudude vahekord maailmas muutuks oluliselt Saksamaa ja ta liitlaste kasuks .
Ühtlasi kindlustaks see Itaalia truuduse ( pika rannajoone tõttu kartis Itaalia Briti laevastikku ) ja aitaks liitu tõmmata ka Türgit , kellel oli põhjust karta Vene agressiooni , eriti Konstantinoopoli ründamist .
Saksamaal loodeti , et Inglismaa vastuolud Prantsusmaa ja Venemaaga on suuremad kui Saksamaaga .
Caprivi kavandatud kursist lähtudes loovutas Saksamaa Inglismaale rea tähtsaks peetud maa-alasid Aafrikas , nende seas Uganda , mis avas juurdepääsu Niiluse ülemjooksule , ning nõustus Briti protektoraadiga India ookeanis asuva Sansibari üle .
Vastutasuks sai Saksamaa Põhjameres asuva Helgolandi saare , mille strateegiline tähtsus ilmnes Esimese maailmasõja ajal .
Aafrikas tehtud järeleandmistele lootes tegi Caprivi oma kantsleriks oleku ajal ( 1890 - 1894 ) Briti diplomaatidele korduvalt ettepanekuid ühinemiseks Kolmikliiduga , kuid said ikka eitava vastuse .
Me nõuame kohta päikese all …
Lisaks traditsioonilisele ametlikest liitudest hoidumise poliitikale kujundas Briti valitsuse meelsust ka Saksamaa maailmapoliitika teine tahk - koloniaalpoliitika .
1891 oli Saksamaal tekkinud ühiskondliku organisatsioonina Pangermaani Liit , mis avaldas suurt mõju nii riigi diplomaatiale kui ka Wilhelm II-le .
Pangermaani Liit nõudis suure Saksa koloniaalimpeeriumi loomist ja seoses sellega asumaade ümberjagamist .
Nõuet kordasid avalikult ka Saksa diplomaadid , sealhulgas välisasjade riigisekretär ( vastab välisministrile ) Bernhard v .
Bülow oma kõnes Riigipäeval 1897. aastal .
“ Me nõuame endale kohta päikese all ” kõlas esialgne loosung .
Uuele sajandile vastu minnes ennustas 1900. aastal Saksamaa kantsleriks tõusnud v .
Bülow : “ Saabuval sajandil on Saksamaa kas haamriks või alasiks . ”
Inglise-Saksa suhteid teravdas ka Saksamaa tung Lähis-Itta .
1898 võttis keiser Wihelm II ette pika reisi Idamaadesse , külastamaks sealseid pühasid paikasid .
Teel peatus ta Konstantinoopolis ja pidas Damaskuses kõne , milles kuulutas end 300 miljoni muhameedlase ja Türgi sultani sõbraks .
Sakslased aga said kontsessiooni nn. BBB ( Ber-liin-Bosporos-Bagdad ) raudteeliini ehitamiseks .
Pikemas perspektiivis halvendas Saksa-Inglise suhteid eriti Saksamaa kurss võimsa sõjalaevastiku ehitamisele .
Selle eestvõitlejaks oli admiral Alfred v .
Tirpitz , kuid laevastiku ehitamisest oli eriliselt huvitatud ka keiser ise .
Saksamaa ja Briti impeeriumi vastasseisust hakkas välja kujunema uue sajandi põhivastuolu .
Esialgu oli see siiski varjatud ning püsis kokkuleppe ja koguni liidu sõlmimise võimalus .
Prantsusmaa taandub
Vahetult sajandilõpu eel kerkis rahvusvahelise elu tulipunkti Inglise-Prantsuse sõja võimalus .
Tagapõhjaks oli Inglismaa ja Prantsusmaa sajanditepikkune suur vastasseis võitluses hegemoonia eest nii Euroopas kui ka kolooniates .
Sajandivahetuseks tõusis Euroopa riikide vastuoludest tulipunkti Aafrika jagamine .
1882 oli Inglismaa okupeerinud Egiptuse , mis kunagi oli Napoleoni sõjaretke sihiks .
1896 saatis Inglise valitsus Egiptusest lõunasse - Sudaani vallutama - ekspeditsioonikorpuse Horatio Herbert Kitcheneri juhtimisel .
Samal ajal liikus kapten Marchand'i juhitud Prantsuse väeüksus Prantsuse Kongost lääne suunas .
Juulis 1898 jõudsid prantslased välja Niiluseni ja heiskasid oma lipu Fašoda külas , vanas lagunenud Egiptuse kindluses .
Sama aasta septembris jõudis selle Sudaani küla lähistele Kitcheneri Inglise väeüksus ning nõudis Prantsuse vägede tagasitõmbumist .
Marchand keeldus ja kerkis oht , et puhkeb sõda kahe konkureeriva koloniaalriigi vahel .
Juulis 1891 pidi keiser Aleksander III paljastama pea , kui orkester mängis Kroonlinna saabunud Prantsuse sõjalaevastiku eskaadri auks Kolmanda vabariigi hümniks kuulutatud “ Marseljeesi ” .
Inglise ajakirjandus , aga ka poliitikud võtsid äärmiselt sõjaka hoiaku .
Prantsuse välisminister Théophile Delcassé kartis eriti , et Saksamaa võib seda sõda ära kasutada Prantsusmaa uueks ründamiseks .
Muret tekitas ka küsimus , kuivõrd Prantsuse merevägi , mis alati oli osutunud nõrgemaks , suudab vastu panna Briti moodsale laevastikule .
Keerulises olukorras pöördus Prantsusmaa oma liitlase Venemaa poole .
Kuna sealt aga abi loota ei olnud , tuli järele anda .
Esialgu püüti taganemise eest mingitki hüvitust saada .
Kui aga vastane keeldus , ei jäänud Prantsusmaal muud üle , kui väed Sudaanist ära viia .
Fašoda konflikt sai pöördepunktiks Inglise-Prantsuse suhetes .
Selle taustal võib vaid imestada , kuidas uuel sajandil jõuti sõjalise koostöö ja liitlassuheteni .
Konfliktidega uude sajandisse
Suureks vastuolude piirkonnaks kujunes 19. sajandi lõpul Kaug-Ida , kus ristusid sealsete riikide omavahelised konfliktid ning Euroopa riikide võitlus mõjusfääride pärast .
Aastatel 1894 - 1895 toimus Jaapani-Hiina sõda , mille tulemusel tuli Hiinal loobuda Korea valitsemisest .
Euroopa suurriikide toel Korea iseseisvus , kuigi oma mõju kindlustas seal Jaapan .
Sõja lõpetamiseks sõlmitud Shimonoseki rahuga omandas Jaapan ka Liaodongi poolsaare , kuid Venemaa , Saksamaa ja Prantsusmaa üheaegselt esitatud nõudel see siiski tagastati Hiinale .
Samaaegselt ruttasid suurriigid üksteise võidu looma Kaug-Idas endale tugipunkte ja mõjusfääre .
Saksamaa maandas 1897 dessandi Kiaotšau lahe Shandongi poolsaarel ning surus järgmisel aastal Hiinale peale lepingu , millega sai seal endale tugipunkti 99 aastaks rendile .
Venemaa vallutas 1897 Port Arturi , luues pinged , mis uuel sajandil lahvatasid Vene-Jaapani sõjaks .
Inglismaa ja Saksamaa hankisid endale Hiinas kaubanduslikud mõjusfäärid .
Sajandi lõpul lahvatas uus sõda ka Ameerika mandril ning suurriikide vastuolud jõudsid Vaiksele ookanile .
Vallutuste teele asunud USA ( meenutame sõda Mehhikoga 1846 - 1848 ) kasutas ära 1895 alanud Kuuba ülestõusu Hispaania koloniaalvõimu vastu ja alustas 1898 sõda , mis lõppes veel samal aastal Hispaania lüüasaamisga .
Kuuba sai uue sajandi algul , 1901 uueks iseseisvaks riigiks , 1898 sõlmitud rahulepinguga läksid Ühendriikide võimu alla Puerto Rico , Guam ja Filipiinid .
Filipiinidele oli pretendeerinud ka Saksamaa , kellel tuli leppida sellega , et sõjas lüüa saanud Hispaania müüs talle Karoliini ja Mariaani saared ning Inglismaaga kokku leppides veel kaks saart Samoa saarestikust .
19. sajandil alanud sõdadest jõudis uude sajandisse Inglise-Buuri sõda ( 1899 - 1902 ) .
Sõja käigus kasutasid buurid edukalt partisanisõja taktikat ning inglastel tuli nende alistamiseks kohale tuua üha uusi vägesid .
See sõda kompromiteeris Briti impeeriumi maailma avaliku arvamuse silmis .
Vana sajandi viimastel aastakümnetel kujunenud liitude süsteem ei olnud veel lõplik .
Maailm läks 20. sajandisse uute diplomaatiliste kombinatsioonide ja rahvusvaheliste konfliktidega .
Suure sõjani kulus veel veidi aega .
God , save us !
peaksime ütlema inglaste kombel , kui me parasjagu uude sajandisse oleme suundumas .
HELMUT PIIRIMÄE ( 1930 ) on ajaloodoktor , Tartu Ülikooli emeriitprofessor .
Pildid :
- .
Versailles ' lossi Peeglisaalis 18. jaanuaril 1871.
- .
Kolm keisrit Berliinis septembris 1873.
MART KUURME
Aastavahetuse mõtisklustes on ikka kaks poolt - kokku saavad kenad hetked ja olulised sündmused minevikust ning ootused-lootused tulevikust .
Ühe lõpp on teise alguseks .
Üks mees , kelle teod on kõigi viimasel sajal aastal Maad asustanud olevuste elu mõjutanud , on Albert Einstein ( 1879 - 1955 ) , kelle ajakiri TIME kuulutas sajandi inimeseks .
Mida ta siis tegi ?
· Nautis Aarau kantonikoolis ( kus ta sooritas abituuriumi ) valitsenud Pestalozzi vaba ja humaanset vaimu , eelkõige õpetaja vabadust õpetamismeetodite valikul ja sellest tulenevat rõõmu õpetajaga ühist tööd teha .
· Sai aastal 1900 Zürichi tehnikaülikoolist füüsikaõpetaja diplomi .
· Võttis kõikjale , isegi Berliini Akadeemia istungitele kaasa viiuli .
· Pidas oma elu kõige õnnelikumateks ja viljakandvamateks aastaid 1902 - 1909 , kui töötas “ ilmalikus kloostris ” - Berni Föderaalses Patendibüroos .
· Arvas , et inimene , kes püüab esineda autoriteedina tõe ja tunnetuse alal , jookseb jumalate naeru saatel karile .
· Hoiatas , et seda , kes väikestes asjades tõega vabalt ümber käib , ei saa usaldada ka suurtes asjades .
· Tõestas , et Browni liikumine ( mikroskoobiga nähtav osakeste liikumine vedelikus , aga ka tolmuosakeste sagimine õhus ) on põhjustatud aineosakeste korrapäratust liikumisest .
· Pööras veendunud kahtlejadki “ aatomiusku ” - ained koosnevad aatomitest ja molekulidest .
Soojus aga pole midagi muud , kui molekulide korrapäratu liikumise teel toimuv energia ülekandumise vorm .
· Väitis , et valgus levib valguskvantide ehk footonite kaupa .
Seega süttis 20. sajandi algul uue leegina teaduslik vaidlus valguse olemusest - ühelt poolt on valgus käsitletav kui elektromagnetiline laine , teisalt aga kui osakeste ( korpusklite , kvantide , footonite ) voog .
· Sai aastal 1921 Nobeli füüsikapreemia juba 1905. aastal loodud fotoefekti teooria eest , mille järgi elektron lendab ainest välja , kui saabuv valguskvant talle selleks paraja koguse energiat annab .
· Kõige laiemalt on Albert Einstein tuntud relatiivsusteooria loojana .
Tuntakse koguni kahte relatiivsusteooriat - erirelatiivsusteooria ja üldrelatiivsusteooria .
Asi sai alguse aastal 1905 , kui tema sulest ilmus 30leheküljeline artikkel “ Liikuvate kehade elektrodünaamikast ” .
Ainuüksi sealt pärinev elegantne valem E = mc2 , mille järgi energia on võrdne massi ja valguse kiiruse ruudu korrutisega , on pakkunud nii õudust ja hukku ( aatomi- ja tuuma-pomm ) kui lootust ( otsingud efektiivse ja loodust säästva energiaallika loomiseks ) .
Kui erirelatiivsusteooria kirjeldab füüsikanähtusi vaid üksteise suhtes ühtlaselt ja sirgjooneliselt liikuvates taustsüsteemides , siis 1915. aastal ilmunud 50leheküljelises artiklis “ Üldrelatiivsusteooria alused ” selliseid kitsendusi pole .
Pole saladus , et peagi saja-aastaseks saava relatiivsusteooria ümber on paljude jaoks endiselt müstika oreool .
Arvata on , et oma osa on selles kasutatavatel mõistetel , mille sisu Einstein avardas , aga mis kasutusel olnud juba ammustel aegadel .
Mida tähendab relatiivsus ?
Mis üldse on liikumine , taustkeha ?
Relatiivsus on suhtelisus .
Aga mis on suhtelisus ?
Vastuse saamise parim viis on katse .
Hüüdke oma last või muidu head tuttavat nimepidi .
“ Mis on ? ” kõlab vastus .
“ Kus sa oled ? ”
“ Siin , ” kõlab vastus .
Mida saime teada ?
Laps on olemas .
Aga kus ?
Tema jaoks selge siin on küsija jaoks mõistetamatu seal .
Tema näeb oma ümbrust , meie mitte .
Arusaamiseks peab nimetama mõne keha või koha , mille läheduses ta viibib .
Näiteks : olen söögitoa akna juures või magamistoa keskel .
Toa keskpunkt pole küll mingi keha , aga selgesti arusaadav koht küll .
Niisiis on asukohast arusaamiseks vaja taustkeha , milleks on mõni ese või koht ( kujutletav keha ) .
Taustkeha valik on vaba - akna juures võib sama tähendada kui uksest 5 sammu kaugusel .
Selles seisnebki asukoha suhtelisus - erinevate kehade suhtes on keha asukoht erinev .
Aga liikumine ?
Kui kõnnid , võtmed taskus , siis on nad kõndija suhtes paigal , aga liiguvad koos omanikuga nende esemete suhtes , millest ta möödub .
Seega on ka liikumine suhteline .
Vaatleme ratta pöörlemist ja veeremist .
Kui ratas vastu maad ei puutu , siis tiirutavad kõik ratta punktid ümber keskpunkti .
Olgu rattapöia punktide kiirus ratta keskpunkti suhtes v ( joon . 1 ) .
Kui see ratas veereb libisemata mööda maapinda , siis ratta keskpunkti suhtes liiguvad tema punktid ikka mööda ringjooni , aga maapinna suhtes on kiirused erinevad : ratta keskpunkti kiirus on v , maapinna vastu puutuv punkt A on hetkeks paigal , ülemine punkt B aga liigub topeltkiirusega 2v !
Nüüd veidi nuputamist .
Rong liigub Balti jaamast Pääsküla poole .
Kuid igal hetkel liigub osa rongiratta punkte hoopiski vastassuunas .
Kus need punktid asuvad ?
MART KUURME ( 1949 ) on Tallinna Reaalkooli füüsikaõpetaja , pedagoogikamagister .
Pildid :
- .
Albert Einstein
- .
Joon 1
- .
Joon 2
Kristiina Ross on sündinud 3. juunil 1955 Tallinnas , lõpetanud 1973 Tallinna 21. keskkooli ja 1978 Tartu ülikooli eesti filoloogia osakonna soome-ugri keelte eriharu .
1984. aastal kaitses Kristiina Ross kandidaadiväitekirja teemal “ Instruktiiv läänemeresoome keeltes ” .
Pärast ülikooli lõpetamist asus ta tööle tollasesse Keele ja Kirjanduse Instituuti ehk praegusesse Eesti Keele Instituuti , kus töötab tänini .
Alates 1996. aastast on Kristiina Ross instituudi teadusdirektor .
Viimastel aastatel on ta uurimistööna tegelenud 17. ja 18. sajandi eesti Piibli-tõlke tekstianalüüsiga .
Teadustöö kõrval tõlgib Kristiina Ross prantsuse ja heebrea kirjandust .
1995. aastal pälvis ta ühena “ Eesti keele grammatika ” autoritest Eesti Vabariigi teaduspreemia .
Tema tööd tõlkijana on hinnatud Eesti Kultuurkapitali aastapreemiatega ( 1996 ja 1998 ) .
Kristiina Ross on Emakeele Seltsi ja Kirjanike Liidu liige .
Teie suguvõsas on olnud nii tunnustatud reaalteadlasi kui ka humanitaariaga tegelejaid .
Miks Teie filoloogiateaduskonna valisite ?
Kui läksite ülikooli keeli õppima , kas teadsite juba ette , et tahate just teadusega tegelema hakata ?
Kasvasin väga “ interdistsiplinaarses ” majas : mu üks tädi oli TPI-s kõrgema matemaatika õppejõud , teine tädi Tallinna Keskhaiglas günekoloog ja ema filoloogiharidusega tõlkija .
Kõigi kolme tööst räägiti kodus palju ja kõik alad ahvatlesid aeg-ajalt .
Eesti keelt läksin õppima sellepärast , et see aine sundis keskkoolis kõige rohkem pead murdma , kuna ma ei saanud aru suure ja väikese algustähe ning kokku- ja lahkukirjutamise reeglite loogikast .
Igatahes mäletan end ülikooli ajal paar korda erialavalikut sellega põhjendanuvat .
Kui Te ei oleks õppinud oma eriala , siis millise ametiga leiba teeniksite ?
Keskkooli viimasel aastal käisin päris innukalt ERKI ettevalmistuskursustel ja mingil ajal kaalusin võimalust minna õppima psühhiaatriat .
Aga praegu ei kujuta küll ette , et kõne alla tuleks mingi filoloogiakauge amet .
Spetsialiseerusite Tartu ülikoolis soome-ugri keeltele , kas oskate ka mõne väiksema hõimurahva keelt ?
Ei oska .
20. sajandi jooksul on eesti keel palju muutunud .
Kas usute , et eesti keelt kõneldakse veel ka järgmisel sajandivahetusel või on teda selleks ajaks tabanud liivi keele saatus ?
Küllap kõneldakse .
Eeldades , et vaimuelu ei ole majandusega fataalselt seotud , võiks prognoosida , et ühtlustav amerikaniseerumine hakkab peagi kõiki tüütama .
Kuna pendel liigub ühest äärmusest teise , siis pole välistatud , et mingil hetkel lähevad pisikesed ja eksootilised keeled koguni eriti hinda .
Kuidas õppisite ära prantsuse ja heebrea keele ?
Kas selle taga peitub eriline huvi prantsuse ja juudi kultuuri vastu laiemalt ?
Prantsuse keelt õppisin keskkooli ja ülikooli aastaieraõpetajate juures , heebrea keelega alustasin ülikooli orientalistikakabinetis Pent Nurmekunna juhatusel , pärastpoole pusisin ise raamatute järgi .
Ajendiks oli tõesti laiem huvi kummagi rahva vaimsuse vastu , kitsalt lingvistilise nurga alt olen nende keeltega vähe tegelenud .
Juudi kultuur on eriti ligitõmbav just oma ideaalsuse tõttu : ligi 19 sajandit ei olnud neil ei riiki ega ühtegi muud materialiseerunud ühenduslüli peale teksti - ja seegi keeles , mida nad ei kõnelenud .
Kui palju Te üldse keeli oskate ?
Kas on mõni niisugune keel , mida tahaksite kunagi kindlasti ära õppida ?
Keele oskamiseks võib nimetada seda , kui suudad näljasest peast endale võõras keeles leiba küsida , või seda , kui suudad rikast teksti sõnaraamatu abita nüanssideni nautida .
Viimases mõttes oskan ainult eesti kirjakeelt ja siingi oleks aeg-ajalt tulus mõnd väga head sõnaraamatut käepärast hoida ; häda on ainult selles , et eesti keele keerukamate kihtide lahtimuukimiseks napib teatmeteoseid .
Kui aega oleks , hakkaksin õppima läti keelt , seda läheb eesti kirjakeele ajaloo uurimisel hädasti vaja .
Fantaseerime pisut .
Kui Teioleks võimalik vestelda ükskõik kellega ükskõik millisest ajast ja vabalt valitud teemal , kelle valiksite vestluskaaslaseks ?
Kellega tahes vesteldes võib jutt äkki osutuda sisukaks .
Mul on üks tuttav nunn , kellel on muuseas kolm kõrgemat haridust ( meditsiini- , psühholoogia- ja teoloogiaalane ) .
Näiteks tema seltsis on vaikiminegi olnud mõni-kord paljuütlev .
Millist teadusavastust läbi aegade peate kõige tähtsamaks ?
Kõige ohtlikumaks ?
Avastused iseenesest on lihtsalt huvitavad .
Tähtsaks või ohtlikuks teeb nad see , kuidas neid kasutatakse .
Filoloogile peaksid kõige tähtsamad olema avastused , mis viisid kunagi trükikunsti leiutamiseni ja nüüd Interneti-ühenduse tekkimiseni .
Aga pole selge , kas trükised ja Internet levitavad inimlikku tarkust või rumalust .
Teadusavastuste nõmeda rakendamise vastu on teadus ise täiesti jõuetu .
Teie lemmikraamat ?
Lemmikkirjanik ?
Koguja raamat ja Sholem Aleihhemi “ Marienbad ” - need kaks head raamatut on lihtsalt hetkel aktualiseerunud , kuna pidin hiljuti rääkima juudi kirjandusest .
Milline oleks Teie vapideviis ?
Viimaseajal meenub mulle üha sagedamini Martin Lutheri mõte , mida on oma jutlustes ligi 400 aastat tagasi tsiteerinud Georg Müller ja tema kaudu ka Uku Masing .
Nimelt , et inimene on kuni 40. eluaastani narr ; kui ta seejärel aru saab , et ta narr on , siis on juba hilja .
Tõsi küll , Luther pidi liikuma väga vaimses seltskonnas , kui ta leidis , et oma narruse adumine on üldinimlik .
Pildid :
- .
KRISTIINA ROSS .
VAHUR LÕHMUSE foto
ÜLO SUURSAAR
Uhked värvilistes turbanites mehed , mõõgad vööl , vahel kaval , vahel sõjakas tuluke silmades helkimas .
Selline on paljude jaoks ühe tõelise idamaalase võrdkuju , meelde jäänud kusagilt filmist või raamatuillustratsioonidest .
Selle stereotüübi aluseks on tõenäoliselt sikhid , India üks omanäolisemaid inimrühmi .
Sikhide kuulsus ja mõju maailmale on kaugelt suurem olnud , kui nende arv , 20 miljonit , eeldada lubaks .
Ja Amritsar on sikhide kõige püham paik maakeral - nagu Vatikan katoliiklastele , Jeruusalemm juutidele või Meka musulmanidele .
Mussooniootel Amritsar on järjekordne kuum ja tolmune India linn täis masendavas kontsentratsioonis vaesust ja viletsust , paksu ja vedelat .
Ja kõige selle keskel on kuulus Kuldtempel otsekui negentroopiasaareke keset hävingupöörises maailma .
Pole parata , just säärasena kangastub Indiat külastades üks võimalikest tulevikuvisioonidest : üha raskem on toime tulla jäätmete ja saastaga , korras suudetakse hoida veel vaid üksikud “ saarekesed ” ning prügimägi on saanud valdavaks elukeskkonnaks …
Kord väravatest läbi , jalatsid hoiule antud ning pea traditsioone austades rätiga kaetud , olemegi hiiglaslikus valgest marmorist templikompleksis .
Nelinurkse põhiplaaniga puhtaveeline tiik - nektaritiik , Amrit Sar - kus prisked vääriskalad laisalt ringi ujuvad .
Tiigi keskel kullaga kaetud tempel , Hari Mandir ehk lihtsalt Kuldtempel , on 20 miljoni sikhi kõige püham koht maakeral .
Templikompleksi kohal heljuv kummaliselt hingekriipiv laul vaibub vaid mõneks öötunniks , samuti pühade tekstide vahetpidamatu lugemine Hari Mandiris ning palverändurite vool , usklike muljetavaldavalt harras äraolek …
Kord päevas toimuvatel ühissöömaaegadel jagatakse kõigile soovijatele - isegi kuni kümnetele tuhandetele - tasuta lihtsat toitu .
Tasuta saab ka peavarju .
Siin on meeldiv ja rahulik viibida mitte ainult habemikul või turbanikandjal .
See on koht , kus on teretulnud kõik inimesed , sõltumata soost , rassist või usutunnistusest .
Peaaegu mitte miski ei reeda siin asetleidnud aastatetaguseid dramaatilisi sündmusi ning Punjabi turbulentset minevikku .
Heade kavatsustega algus
Sikhismi sünnimaa Punjab ( Pandzab ) on Induse keskjooksu ja tema viie suure lisajõe maa ( pand zab tähendabki pärsia keeles “ viite jõge ” ) , ajalooline piirimaa , kus hinduismi ja islami vahelised kokkupuuted ning konkurents kõige teravamad on olnud .
Võttes üheltpoolt eeskuju hindu bhakti traditsioonist ja teiseltpoolt sufismist , müstitsistlikust islamisektist , püüab sikhism niisiis sünteesida ja lepitada neid kahte vägevat ususüsteemi .
Sikhismi kui suhteliselt noore religiooni algus on dateeritav Guru Nanaki ( 1469 - 1539 ) tegevusega .
Gurude ehk autoriteetsete õpetajate järgimise traditsioon on Indiale ammusest ajast omane olnud , kusjuures iga guru võib mõnevõrra erinevat nägemust jutlustada .
Nanak , sünni poolest hindu , hakkas õpetama , et “ pole olemas hindut , pole olemas muhameedlast , on vaid üks jumal kõigile ” .
Üldse oli kümme gurut , kellest iga järgnev oli isiklikult välja valitud eelmise poolt , “ guru hing on nagu leek , mida ühelt lambilt teisele edasi antakse ” .
Sikhid on üldjoontes üle võtnud hindude kosmogoonilise süsteemi , sealhulgas usu hinge ümbersündimisse , kuid eitatakse hinduismile omast ranget kastikorda ning paljude jumalate ( ebajumalate ) kummardamist .
Monoteism ( ühe jumala usk ) ning keeld jumalat kunstiteostes kujutada lähendab sikhismi islamiga .
Põhiline austusobjekt ja ainus jumaliku tõe allikas on raamat , Adi Granth ehk Granth Sahib , “ elav guru ” .
See sisaldab esimeselt viielt gurult pärinevaid ja Guru Arjuni poolt 1604. aastal kokku kogutud palveid , religioosseid hümne ja poeetilisi tekste - kõik gurud olid ühtlasi ka tunnustatud poeedid .
Amritsari asutas aastal 1577 sikhide neljas guru Ram Das .
Seega on Amritsar India mõistes noor linn .
Ram Dasi järeltulija , Guru Arjun , püstitas templi keset püha nektaritiiki ( amrit tähendabki nektarit ja sar tiiki ) ja Ranjit Singh kuldas ta kuplid .
Arhitektuuriajaloolased leiavad siin nii hindu kui islami mõjusid , ja kuidas teisiti see saakski olla .
Räägitakse , et sümboliseerimaks sikhide muret meie Maa saatuse pärast , kujutab see endast ümberpööratud ja Maa keskpunkti suunas avanevat lootosõit .
Kui olete näinud ühte sikhide templit , siis tunnete eksimatult ära ka kõik ülejäänud - variatsioonid ei ole suured .
Muidugi peavad sikhid ise oma religiooni maailma parimaks ja täiuslikumaks , teised jälle märgivad , et sikhid on vähe midagi põhimõtteliselt uut loonud .
Sümbolid ühtekuuluvust loomas
Kui alguses oli Guru Nanaki järgijate näol tegemist väikesearvulise veidrike rühmaga , kes mingit erilist ohtu valitsevale korrale ei kujutanud , siis sedamööda , kuidas sikhide populaarsus kasvas , süvenesid ka vastuolud muhameedlike mogulivõimudega .
Vähemalt kaks guru suri vägivaldset surma .
Kümnes ja viimane guru Gobind Singh ( 1666 - 1708 ) kuulutas gurude järgnevuse enesega lõppenuks ning moodustas 13. aprillil 1699 khalsa-nimelise vennaskonna , kes relv käes oma õiguste eest võitlema peab .
Gobind Singh pani kirja ranged pühitsemis- ja käitumisjuhised , mida austatakse suuremas osas tänapäevani .
Sikhid ei suitseta ega tarvita narkootilisi aineid ( tõsi , mõnedki on maiad alkoholi järele ) .
Sikhid ei usu ka astroloogiat ega muid hämaraid asju , peavad tegema ausat tööd ja mitte sallima rassilist , usulist või soolist diskrimineerimist .
Nad peavad võitlema õigluse eest ja külastama oma pühakodasid , gurdwarasid .
Eriti pühad on Kuldtempel ning viis “ igavest trooni ” ( Akal Takhat ) , millest üks , sikhi parlament , asub samuti Kuldtempli kompleksis kohe Hari Mandiri vastas .
Khalsa ordu liikmete , seega kõigi õigete sikhide sümboliteks said viis k-tähega algavat tunnust : kõigepealt ke ša ehk juuksed , mida sikhid kunagi ei lõika , vaid turbani alla krunni koguvad .
Sikhide sulest on ilmunud raamatuid , kus tõestatakse , kuidas juuksed on inimese elujõu korvamatuks allikaks , mistõttu neid lõigata ei tohi .
Vähem silmatorkavad tunnused on metallist käevõru , mõõk , kamm ja erilised vormipüksid .
Kõik need tunnused , kas või miniatuursel või sümboolsel kujul , on igal õigel sikhil alati olemas .
Sikhi mehed lisavad oma nimele liite Singh ( “ lõvi ” ) ja naised Kaur ( “ emalõvi ” ) .
Seega kõik Singhid on tõenäoliselt sikhid , kuigi Rajasthani 16. - 18. sajandi ajaloos võib kohata ka samanimelisi maharadzasid , kes ei olnud sikhid - tuntuim on arvatavasti Jaipuri ning Jantar Mantari observatooriumide ( vt. “ Horisont ” nr. 8 1997 , lk . 4 - 8 ) rajaja Jai Singh .
Segamini ei tohiks ajada ka sikhe ja Sikkimit , viimane on India kirdeosas Himaalaja mäestikus asuv valdavalt budistlik piirkond .
Kuigi nii sikhid kui mitte sikhidest pandzabid kõnelevad sama pandzabi keelt , kasutavad sikhid oma tähestikku , gurmukhit .
Pandzabid Pakistanis kirjutavad araabia tähestikus .
Ilmneb , et Aasias ei ole meile harjumuspärased inimeste ühtekuuluvustunnused , nagu keel ja rahvus , mitte alati kõige tähtsamad .
Sõltuvalt kohast ja asjaoludest võivad esiplaanile kerkida hoopis religioon , sekt , kast või hoopis veresugulusel põhinev klann .
On kummaline , et samal ajal kui sikhid on maailma üks selgemini eristuvaid ja kokkuhoidvamaid inimrühmi üldse , ei moodusta nad rangelt võttes isegi mitte rahvust !
Sikhid militariseeruvad
Niisiis oli sünteesi otsivast rahumeelsest liikumisest 18. sajandiks olude sunnil saanud oma erilisust rõhutav ja kasvavalt militaristlik organisatsioon .
Kogu järgnev sikhide ajalugu ongi peaasjalikult märtritegude ja sõdade ajalugu .
Amritsari Kuldtempli sikhi muuseumis võib näha vaid kahesuguseid pilte - kuulsate sikhide portreesid , ning maale martüüriumidest : kellel lüüakse pead maha , kes põleb elusalt , kes võitleb viimse veretilgani ülekaaluka vaenlase vastu .
Tänu spartalikule distsipliinile ja tugevale ühtekuuluvustundele suutsid sikhid luua tugeva sõjaväe , mis oli paremaid Aasias .
Vastuhakk afgaanidele ja mogulivägedele oli üha söakam ning siin-seal Punjabis ja Delhi ümbruses tekkis sikhide vürstiriigikesi .
Üks mees , Ranjit Singh ( 1780 - 1839 ) , sõlmides osavalt liitlaslepinguid vürstide-väepealikega ning vallutades juurde uusi alasid , leidis end peagi tõelise impeeriumi eesotsast .
Riigi pealinnaks sai 1799. aastal Punjabi suurim linn Lahore , kuigi Amritsari eriline pühadus säilis .
Läänes löödi afgaanid Khyberi kuru taha , põhjas vallutati Tšitraali , Hunza , Baltistani ja Ladakhi mägipiirkonnad ning idas oldi sunnitud brittidega rahu tegema ligikaudu Sutlej jõe joonel .
Peale Ranjit Singhi surma hakkas sikhi riik sisekonfliktides ning kokkupõrgetes briti sõjaväega ( sikhi sõjad 1845 - 1849 ) lagunema .
Ja kuigi impeeriumi iga oli üürike , vaevu pool sajandit , elab omariiklus sikhide mälus tänase päevani .
Sikhi armee inkorporeeriti briti eliitvägede koosseisu ning piirisõdu läänes ja põhjas peeti juba koos .
Et sikhid vihkasid mogulivõimu veel rohkem kui britte , siis koos suruti maha ka esimene tõsisem inglastevastane ülestõus ( Great Mutiny ) , mis 1857. aastal üle terve Põhja-India lõõmama lõi .
Hilisemate sündmuste valguses tundub , et sellest jäi omakorda ka hindudel sikhidevastane okas hinge .
Unistus oma riigist
Kui 1947. aastal äsja iseseisvunud Briti Indiat Indiaks ja Pakistaniks jagati , lootsid ka sikhid sinna vahele oma riiki , Khalistani , saada .
See aga ei kuulunud lord Mountbatteni plaanidesse , liiatigi oli ilma sikhidetagi tõsiseid probleeme .
Punjabis alanud närvilise migratsiooni käigus - hindud ja sikhid India territooriumile , moslemid Pakistani - hukkus veresaunades ligi miljon inimest .
Tänapäeva Pakistani rahvastikust moodustavad sikhid tühise osa , India Punjabi osariigis on neid 57% .
Rohkesti on sikhe veel Punjabiga külgnevas Haryana osariigis ja Delhis .
Väljaspool Indiat võib turbanit kohata Suurbritannia tänavapildis ( eriti Londonis ) , Austraalias ja USAs .
Et Punjabist on , tänu viljakale pinnasele ja sikhide töökusele , saanud India arenenuim osariik , siis on see koos sikhide kõrgendatud eneseteadvusega esile kutsunud autonoomianõudmisi ja separatismiilminguid .
Sikhid arvavad , et neil on suuri teeneid India iseseisvumisel ja riigi üldisel käekäigul , samal ajal aga neid ja nende usku ahistatakse .
Tõesti , sikhide osatähtsus India rahvastikus on küll kõigest 2% , kuid kummalisel kombel neid turbaniga mehi lihtsalt jagub kõikjale .
Räägitakse , et sikhid on India parimad farmerid - 1960. aastate roheline revolutsioon andis fantastilisemaid tulemusi just Punjabis .
Parimad sõdurid , sportlased ja tehnikatundjad - olgu siis tegu motorikša , takso , veoauto või Boeing 747 juhtimisega , tulid sealt .
Üheksast India alpinistist , kes 1965. aastal viienda eduka ekspeditsioonina Mount Everesti otsa jõudsid , olid kolm sikhid .
Sikhide osatähtsus on ebaproportsionaalselt suur kõikidel aktiivset eluhoiakut ja edasipüüdlikkust nõudvatel aladel , sealhulgas ka India parlamendis ning valitsusasutustes .
Pinged eskaleerusid traagilise 1984. aastani , kui mõnisada relvastatud Akali religioosse partei ekstremistlikumalt meelestatud liiget ning tuhanded palverändurid sulgesid end Kuldtemplisse ning kuulutasid seal välja oma riigi .
Kompromisse ei leitud ja India valitsusväed surusid ülestõusu veriselt maha .
Kuldtempli kompleks sai tankitules tugevasti kannatada .
Vastutasuks tapeti 31. oktoobril peaminister Indira Gandhi oma sikhidest ihukaitsjate poolt , sellele järgnesid omakorda hindude ja sikhide vahelised kokkupõrked Delhis ja Punjabis , kus ligi kümme aastat väldanud pogrommide käigus hukkus igal aastal mitu tuhat inimest .
Sikhidele oli märku antud , et selline heterogeenne riik , nagu India , ei saa pretsedenti luua ning erinevate etniliste ja usuliste rühmade iseseisvusnõudmistele järele anda .
Tuttav lugu , kas pole ?
Punjabi probleem on aga Indias kõigest üks paljude seast .
Sündmused , mis toimuvad selles miljardilise elanikkonnaga tuumariigis , panevad arusaadavalt terve maailma hinge kinni hoidma .
Kipub ju liitriikide jagunemine praktikas enamasti traagilisel viisil realiseeruma .
Viimased viis aastat on Punjabis jälle rahulikumalt möödunud - ühelt poolt on jõud ja teiselt poolt vaikne solvumus .
Püssimehed kontrollivad Amritsari suunduvaid ronge .
Kuldtemplis mängib valulik melanhoolne muusika .
ÜLO SUURSAAR ( 1962 )
on Eesti Mereinstituudi vanemteadur , geograafiadoktor .
Pildid :
- .
18 tundi ööpäevas loetakse Hari Mandiris pühasid tekste ning mängib elav muusika , mis arvukate valjuhääldite abil üle terve templikompleksi võimendatakse .
ÜLO SUURSAARE foto
- .
Sikhi mehe tunneb kaugelt ära turbani alla kogutud juuksepahmaka järgi .
Lähemal silmitsemisel võib märgata metallist käevõru , mõõka ja veel üht-teist .
ÜLO SUURSAARE foto
- .
Kümblus nektaritiigis .
ÜLO SUURSAARE foto
- .
Rahumeelne õhkkond ning pimestavvalge puhas marmor on teravas kontrastis kohe teisel pool templimüüre algava lärmaka ja väsitava linnaga .
ÜLO SUURSAARE foto
- .
Sikhi impeeriumi ligikaudne ulatus Ranjit Singhi ajal 19. sajandi esimesel poolel koos tänapäevaste riigipiiriidega .
- .
Lahore Badšahi mošee , moguliarhitektuuri viimase suurehitise kõrval valendab sikhi tempel , kuhu on maetud sikhide esimese ja viimase imperaatori Ranjit Singhi põrm .
Tänapäeva Pakistanis asuv Lahore oli aastatel 1799 - 1849 sikhi riigi pealinnaks .
ÜLO SUURSAARE foto
Muudetud pärilikkusega loomad on kümnekonna aastaga muutunud molekulaarbioloogidele asendamatuks .
Teie olete neid oma uurimistöös palju kasutanud .
Mida nad teadusele annavad ?
Jah , transgeenseid hiiri on valmistatud 1980. aastate lõpust alates ja algul hakati neid looma ikkagi süvateaduslike probleemide lahendamiseks .
Loomade pärilikkust võib muuta põhimõtteliselt kahel erineval viisil - kas võõraid geene sisse tuues või olemasolevaid välja lülitades .
Esimesel puhul on tegu rangelt võttes transgeensete organismide loomisega , teisel juhul aga saame nn. knock out loomad .
Praeguseks me oleme jõudnud juba nn. postgenoomse ajastu piirile .
Mitmete organismide geenijärjestus on teada ning kohe-kohe võime sedasama ütelda ka inimese genoomi kohta .
See on aga alles algus .
Geenide järjestus iseenesest ei ütle meile veel kuigi palju , oluliselt tähtsam on välja uurida nende funktsioon , mida me saame teha just tänu muudetud pärilikkusega organismidele .
Võib ju küsida , et miks me ei uuri geenide avaldumist puhtalt katseklaasis , in vitro ?
Seda tehaksegi , ent kunstlik süsteem jääb ikkagi kunstlikuks ning mingi geeni toimimist kogu täiuslikkuses saame siiski jälgida vaid terviklikus organismis , milleks ongi siis kasutusel muudetud pärilikkusega loomad ja ka taimed .
Nii , et muudetud pärilikkusega organismid on tänapäeval eelkõige ikkagi katsevahendiks ?
Nad on teatud mõttes nagu vahelüliks teaduse ja biotehnoloogiatööstuse vahel .
Viimasel ajal rahastatakse peamiselt biomeditsiini ja farmaatsiatööstuse arenguga seotud uuringuid .
Viimased aga vajavad tihti üsna tugevat alusteaduslikku vundamenti .
Muudetud pärilikkusega loomad on kasutusel geenide funktsiooni väljaselgitamisel , mis on tegelikult ju fundamentaalne probleem .
Samal ajal on nad aga asendamatud ka konkreetsete preparaatide katsetamisel .
Meil on võimalik juba väga paljusid haigusi hiirel modelleerida ning ravivõtteid nende loomade peal katsetada .
Inimeste peal sedasama teha oleks mõeldamatu .
Farmaatsiatööstus loodab muudetud pärilikkusega loomade baasil ka otsest tootmist käivitada .
Sellisel puhul oleksid n.-ö. bioreaktorina kasutusel juba suuremad loomad , kes toodavad mingit konkreetset valku , mis eraldub näiteks nende piima koosseisus , kust seda saab välja puhastada .
Sääraseid “ kulda lüpsvaid ” kitsi ja lambaid on juba loodud .
Ja veel on geenidega manipuleerides võimalik panna näiteks lehm lüpsma senisest oluliselt täisväärtuslikumat piima .
Näiteks on inimesi , kes ei kannata piimas leiduvat laktoosi ning nende tarbeks võiksid olla konstrueeritud lehmad , kes lüpsavad laktoosivaba piima .
Ka oleks põhimõtteliselt võimalik muuta lehmapiima “ inimlikumaks ” nii , et see sisaldab just neid valke , mida näiteks inimlaps kõige enam vajab .
Mis teeb muudetud pärilikkusega organismid nii tohutult kalliks ?
On ju tegelikult raske mõista , miks mingi hiirekene maksab ühtäkki sama palju kui uhiuus tänapäevane sõiduauto .
Transgeensete ja knock out hiireliinide loomine on väga töömahukas tegevus , mis nõuab ülikallist aparatuuri ning eriti hea ettevalmistusega spetsialiste , keda pole sugugi lihtne leida ning koolitada .
Uue transgeense hiireliini korral kulub meid huvitava geeni väljaotsimisele , eraldamisele ja hiirtesse viimisele poolteist kuni kaks aastat .
Aeganõudev on ka knock out hiirte valmistamine , sest väljalülitatava geeni leidmine pole sugugi lihtne ega kerge ülesanne .
Väga kallid on ka vivaariumid , kus neid hinnalisi loomakesi peetakse .
Seal peavad valitsema väga rangelt kontrollitavad ning püsivad tingimused , et näiteks haigused ligi ei pääseks .
Ainuüksi autoklaavid , mida kasutatakse vivaariumitarvete ja loomade toidu steriliseerimiseks , maksavad näiteks üle miljoni krooni igaüks .
See kõik teeb need loomad väga kalliks , kusjuures mingi keskklassi sõiduauto hind on alles hiireliini omahinnaks .
Mida teeb uurija , kui ta kavatseb näiteks asuda välja selgitama mingit teatud inimese vähivormi tekkemehhanismi ning kavatseb selleks kasutada muudetud pärilikkusega hiiri .
Hiire geenijärjestus on teatavasti välja selgitatud ning uurija käsutuses on nn. hiire geeniraamatukogu .
Mismoodi ta tööle hakkab ?
Tavaliselt on meil ikka mingi eelaimdus , varasemale kogemusele tuginev teadmine , et see geen võib seal DNA piirkonnas asuda .
Õigupoolest hiireliini valmistamiseks polegi meil vaja teada , kus piirkonnas meid huvitav geen paikneb , vaid geeniraamatukogust eraldatakse reaaalne DNA , mis lõpuks on meil katseklaasis .
Geenide püüdmiseks geeniraamatukogust on tänapäeval palju väga efektiivseid märkimismeetodeid , nii et vajaliku geenini jõuame suhteliselt kiiresti .
Me peame DNA lahti harutama ja tarviliku lõigu sealt eraldama .
Edasi võime vastavalt vajadusele lisada sellele geenile mingi regulaatorpiirkonna , mis suunab geeni tegevuse mujale või blokeerib selle hoopiski .
Tänapäeval suudame reguleerida geenide avaldumise aega ja ka kohta organismis .
Kas me võime ütelda , et põhimõtteliselt teame kuidas geen töötab ?
Jah , sellest on suhteliselt palju teada .
Me tunneme geeni regulaatorelemente ning oskame luua geeniregulatsiooni lihtsustatud mudeleid .
Nüüdseks on aga selgeks saanud , et nende regulaatorelementide tegevust kontrollivad veel erilised valgud , mis aeg-ajalt “ istuvad neile selga ” ja korraldavad geenide avaldumist .
Et sääraseid valke võib olla terve kobar ning nende aktiivsus muutub ajas kogu aeg , on väga raske luua selget pilti kogu sellest n.-ö. teisesest kontrollimehhanismist .
Niisiis , me teame , kuidas geen põhimõtteliselt töötab , ei tunne aga veel kuigi hästi geenitegevuse regulatsiooni ?
Jah .
Geenide tegevus on nimelt veel ka hierarhiline .
Organismi arengu käigus lülitatakse kogu aeg geene sissevälja .
Ühed geenid lõpetavad tegevuse , teised alustavad , kusjuures üks geen võib käivitada või peatada teise geeni toimimise .
Teame , et regulatsioon toimub säärasel viisil , selle konkreetset mehhanismi me aga enamikul puhkudel ei tea .
Millised geeniregulatsiooni probleemid on tänapäeva maailmateaduses kõige teravamalt esil ?
Siin ei saagi mingit konkreetset probleemi piiritleda .
Väga palju uuritakse DNAs sisalduva informatsiooni ümberkirjutamist RNA molekulidesse , transkriptsiooni .
See on äärmiselt huvitav .
Uuritakse ka rakkude etteprogrammeeritud surma , apoptoosi .
Apoptoos puudutab ju peaaegu kõiki organismi rakke , teatud hetkel surmavad rakud end ise .
Kuidas täpselt ja miks ?
Seda me veel ei tea .
Väga pingsalt uuritakse ka vähirakkude arengu regulatsioonimehhanisme .
Hiir on olnud geeniuurijatele põhiline mudelloom .
Kas ta jääb ka edaspidi selleks või suudavad koekultuurid kunagi hiiri täielikult asendada ?
Koekultuure kasutatakse küll järjest laiemalt .
Kui me oleme valmistanud mõne transgeense hiire , siis hiljem saab juba katseid jätkata näiteks tema rakkudel .
Viimaseid võib väga kaua säilitada ning nendel kõikvõimalikke uurijaid huvitavaid manipulatsioone korraldada .
Teine suund seondub embrüonaalsete tüvirakkudega , viimased annavad väga palju uusi võimalusi .
Mis need tüvirakud on ?
Need on väga varajases arengujärgus olevast lootest , blastotsüstist , võetud sisemise rakumassi rakud .
Neid saab sealt eraldada , viia koekultuuri ning hoida ja paljundada nõnda , et nad ei hakka diferentseeruma , milleks neil on tõsine kalduvus .
Need rakud on totipotentsed , see tähendab , et kõik organismi rakud pärinevad nendest .
Nendest võib saada ka nn. idurakke , sugurakkude eellasi .
Seega on tüvirakkude näol võimalik säilitada organismi kogu tema arengupotentsiaali täiuses .
Lõputult neid kultuuris hoida aga ei saa , viimaks hakkavad nad ikkagi diferentseeruma .
Seega võiksid just tüvirakkude kultuurid olla hiirte asendajaks .
Ent kui kauaks säilib vajadus katsetada näiteks kõrgemate ahvidega ?
Minu meelest on see valuläve küsimus .
Primaadid on ju meile tegelikult väga lähedased , ent katseid nendega paraku ikkagi tehakse .
Tihti on need üpriski võikad .
Ma jätsin siin enne puudutamata ühe geenitehnoloogilise suuna , nn. ksenoplantatsiooni - teistelt loomadelt pärit elundite siirdamise inimesele .
See käib nõnda , et sea või ahvi elundeid üritatakse juba nende loomade kehas inimesele vastuvõetavamaks muuta ning hiljem siirdatakse abivajajatele .
Inglismaal tegeleb sellega biotehnoloogiafirma Imutran , kes teeb katseid ka primaatidega ning on Euroopas sellel alal kõige kaugemale jõudnud .
Siin on aga ikkagi küsimus valuläves .
Tegelikult on ka rott väga hea mudel , eriti neurobioloogidele .
Temal pole aga geenide ümbertõstmine nii hästi välja arendatud kui hiirel .
Rott on tark loom ning sobib eriti hästi kõikvõimalike närvihaiguste uurimise mudeliks .
Loomulikult seondub katseloomade kasutamisega hulga eetilisi probleeme .
Kes ikkagi annab meile siin ilmas õiguse teisi elusolendeid oma huvides tohutul hulgal tappa ?
Paraku on aga asjad nõnda , et seni kuni oled terve ja sinu lähedased on terved , oled ehk valmis võitlema laboriloomade õiguste nimel .
Kui aga sind ennast või kedagi omastest tabab raske haigus , mille ravi oleneb just neistsamadest loomkatsetest , muudad tõenäoselt oma seisukohti .
Säärane on juba kord inimloomusele omane lähenemine paljudele probleemidele .
Kas teadlaskonna sees on valdav suhtumine , et meil pole õigust jumalat mängida ?
See on tegelikult tänapäeva teaduses üks olulisi küsimusi .
Näiteks on keelatud katsete tegemine inimese tüvirakkudega .
Samal ajal pole aga kahtlust , et neid kusagil juba tehakse .
Keegi ikka proovib .
Igasuguste suurte avastustega on paraku nõnda , et nende kasutamist pole võimalik tagasi hoida .
Kogu inimkonna ajalugu demonstreerib seda meile selgelt .
Ühe või teise uuenduse kasutuselevõttu saab küll pidurdada , tagasikäiku anda aga ei saa .
Seega jääb meil vaid üle hoida tegevust kontrolli all .
Ohtusid on aga väga palju .
Me oleme võimelised pärilikkusainet juba väga tugevalt muutma .
Kui me töötame keharakkudega , võime vigastada ainult ühe põlvkonna , olgu tegu siis hiirte või inimestega , esindajaid .
Kui aga viime muutuse iduliini pidi edasi , oleme me võtnud endale vastutuse juba tulevaste põlvkondade ees .
Nende saatus sõltub meie otsustest .
Seepärast peame väga palju teadma , kui tahame näiteks Parkinsoni tõbe ravida .
Kui siirdame selleks vaid ühe geeni , siis peame olema veendunud , et see geen täidab vaid seda ühte , meid huvitavat funktsiooni .
Kohutav , kui hiljem selgub , et tollel geenion ka lisafunktsioone , mis võivad käivitada organismis mingi viitsütikuga pommi .
Igasugune elusorganism on väga keeruline .
Hiljuti rääkisime , et inimeseon 100 000 geeni , nüüd kõneleme juba 150 000st .
Ning sugugi pole nii , et igal geenil on vaid üks ülesanne skeemi järgi , üks geen - üks haigus , üks geen - üks tunnus .
Geenikogum on tegelikult meeletult keeruline , ning nagu juba öeldud , me teame väga vähe selle masinavärgi toimimisest ja kontrollimehhanismidest .
Siiski on näha teadlaste juures väikest joovastust oma jõust ja võimsusest .
Nii mõnigi leiab , et juba lähiajal hakkame me pärilikkust kontrollima .
Mina kipun olema vastasleeri esindaja .
Joovastus võib tõesti kergesti tekkida .
Nii palju , kui on erinevaid inimesi , on ka erinevaid teadlasi .
Ma arvan , et tuleb olla siiski äärmiselt ettevaatlik .
Jah , tehnoloogiliselt oleme võimelised tegema juba praegu väga palju .
Aga ainult puhttehnoloogiliselt .
Küllap suudame õige varsti luua näiteks transgeenseid inimesi , aga jällegi ainult tehnoloogiliselt .
Näiteks võiks keegi kusagil valmistada kurikuulsaid disainbeebisid .
Minu meelest ei tea me geenidest aga veel ligilähedaseltki nii palju , et võiksime endale seda lubada .
Kui lasta mustadel mõtetel sel teemal lennata , jõuame kiiresti košmaarideni välja .
Läänemaailmas on kontrollimehhanism teaduse üle usutavasti siiski väga hästi paigas .
Seda küll , ent teadlased on ikkagi inimesed .
Näiteks pole paraku haruldane , kui mõni teadlane kas tahtlikult või tahtmatult , esitab valeandmeid .
Seda tingib meeletu konkurents .
Sa pead kohutavalt pingutama , et oma eksistentsi õigustada .
Tempo on tihti nii kiire , et pole aega oma tulemusi korralikult kontrollida ning ka lahti mõtestada .
Kui sa teed katse ja see rahuldab sinu hüpoteesi , pole enam aega järele mõtelda .
Säärane tormamine võib aga viia äraarvamatute tulemusteni .
Joovastuse ilminguteks on ka kõikvõimalikud tsirkusliku sisuga üritused , nagu näiteks kukkurhundi või mammuti taasloomine .
Selle peale kulub meeletult raha ja tõenäoselt õnnestubki hirmsa vaevanägemisega too mammut lõpuks valmis teha .
Mis temaga aga peale hakata ?
Lõbustuspargis rahvale raha eest näidata ?
Kui just tingimata peab , siis võiks ehk teha mingi transgeense elevandi , talle karvad selga manipuleerida ja kõik .
Igal juhul oleks see palju odavam .
Ehk sobiks see idee mammutiprojektiga konkureerivale firmale ?
Jah , miks mitte .
Niisiis , tehakse teadlaste eestvõttel igasuguseid asju - mõttekaid , vähemõttekaid ja paraku ka mõttetuid .
Kõigest hoolimata pole võimalik arengut peatada .
Tegelikult on mul tunne , et väga paljud teadlased tahaks ka ise , et see tormakas areng oleks aeglasem .
Kas midagi on teaduse olemuses muutunud ?
Kättesaadava info hulk on kasvanud meeletult , sealhulgas ka mittevajaliku info hulk .
Ühelt poolt on järjest raskem teha vahet olulise ja ebaolulise vahel .
Teisalt saad sa kõik , mis sind huvitab , kohe kätte ning võid seda järgmisel hetkel oma huvides kasutada .
Nõukogude ajal käisime Moskvas kord aastas Lenini-raamatukogus uurimas , et mis laias maailmas ka tehtud on .
Praegune tempo aga nõuab kogu aeg ümberorienteerumist .
Mõte peab väga paindlik olema .
Sa sured lihtsalt välja , kui tempoga kaasa ei lähe .
Vahel õnnestub leida endale väike nišš , kus saad veidi aega rahulikult omaette töötada .
Varsti aga lendab sinna n.-ö. terve maailm peale ning jälle läheb kuumaks .
Ma kardan , et me väsime ära .
Milline avastus võiks geeniteadusele veelgi suurema kiirenduse anda ?
Kui ma teaksin !
Võiksin Nobeli preemiale kandideerida .
Tavaliselt on teadlane mingis oma asjas kinni ja kõik suured avastused tulevad pooljuhuslikult eri valdkondade piirimailt .
Kas mingeid paisukohtasid ei tundu siis olevat , kuhu kõigi mõtted ikka ja jälle suunduvad ?
Neid on tõesti , kuid nad jäävad reeglina iga teadlase oma tegevusvaldkonna sisse ning nende lahendus ei too vältimatult kaasa suuri pöördeid .
Näiteks köidab mind järjest enam võimaluste otsimine , kuidas rakendada geenitehnoloogilisi meetodeid loodusliku mitmekesisuse uurimiseks .
Siinkohal tahaksin mainida , et inimene kipub loodusliku mitmekesisuse säilitamise all enamasti mõtlema mingite sümbolloomade , nagu suur panda , kaitset .
Looduse seisukohalt on aga paljud toredad ja armsad ohustatud elukad hoopiski marginaalid , palju määravam osa ökosüsteemides võib olla näiteks selgrootutel , kas või pinnaseussidel .
Te ise olete TÜ erizooloogia professor .
Kuidas te oma huvideringi piiritlete ?
Ma olen kümmekond aastat tegelenud geeni funktsiooni regulatsiooniga organismi tasandil .
Teine suund , mis mind praegu veetleb , ongi nüüdisaegsete molekulaarbioloogia meetodite rakendamine loodusliku mitmekesisuse uuringutel .
Praegu oleme näiteks käsile võtnud Eesti pruunkaru .
Uurime karu bioloogiat molekulaarbioloogia võtetega .
Selle projekti eestvedajad on Urmas Saarma ja Harri Valdmann .
Pruunkaru on Euroopas häviv liik .
Eestis on neid küllalt palju , nende täpset arvu me aga ei tea .
Jahimehed näiteks ütlevad , et neid on piisavalt palju , et pakkuda Baieri sakslastele võimalust siin jahil käia ja meile raha tuua .
Karude arvu saab aga küllaltki täpselt välja selgitada DNA näidete järgi .
Viimaseid saab isegi väljaheidetest .
DNA on teatavasti väga individuaalne .
Me kasutame ka peibutisi .
Paneme metsa roiskuvat liha , mis meelitab karu ligi ning söögikohalt leitud karvatuustide põhjal saab välja selgitada n.-ö. karu isiku .
Karvadest eraldatud DNA näitab , kes on kes .
Need uurimised heidavad valgust ka karude sigimisbioloogia kohta .
Doktorant Mart Jüssi on alustamas hüljeste uurimist moodsaid meetodeid kasutades .
Näiteks aitab DNA võrdlemine välja selgitada , kas hülgekoloonia äärealal paiknevad emasloomad käivad naaberkoloonia isaste juures .
Molekulaarne ökoloogia pakub väga palju uusi võimalusi .
Zooloogid tavaliselt ei pööra tähelepanu sellele , mida meie saame neile pakkuda .
Praegu on paraku nii , et tuleb siia kusagilt välismaalt teadlane , võtab meie inimeste poolt meie loodusest kogutud proovide näidised , analüüsib neid oma kodumaal ja avaldab ühel kenal päeval artikli , kus käsitleb ka Eestit , viitamata ühelegi siinsele uurijale ning jättes tavaliselt tänugi avaldamata .
Me suudaksime seda kõike ka ise oma jõududega teha .
Roheline bioloogia peaks tõsiselt mõtlema , kuidas koostöö nn. valge kitli bioloogiaga võiks mõlemaid edasi aidata .
Meil on see koostöö alles algusjärgus .
Kuidas on Teie meelest lugu Eesti teaduse elujõuga ?
Teadlased nurisevad kõikjal maailmas .
Olukord Eestis on aga siiski stabiliseerunud .
Toimib mingi rahajaotamise süsteem , mis jõuab teadlasteni .
Kahjuks on kuidagi vaeslapse osas noored teadlased , kelle jaoks pole eraldi rahataotlemisvõimalusi .
N .-ö .
vanad tugevad tegijad haaravad kõik endale .
Eks seegi ole ju paranemise märk , et Teie naasite Hollandist kodumaale tagasi .
Mul oli õnne ning leiti nn. maabumisraha .
Tegelikult olen ma ka kärsitu ja viis aastat on piisavalt pikk aeg , et ühe koha peal olla .
See aeg sai mul täis ja ma huvitusin muudest võimalustest ning Eestist tuligi pakkumine .
Ma sain jätkata seda teadust , mida olin teinud .
Minu arust tuleks sellist maandumisraha rohkem pakkuda , kas või stipendiumide näol .
Et mujalt maailmast tulijad võiksid seda taotleda eelkõige oma teadustöö jätkamiseks .
Tegelikult ei tahtnud ma ka väga kauaks kodunt ära jääda .
Niigi oli mul tagasi tulles juba kohanemisraskusi .
Eriti ärritas tihti kuuldud väljend “ meil Eestis nii ei saa ” .
Ma mõtlesin siis , et mis imeriik see Eesti on , et siin ei saa ühte ja teist asja nõnda mõistlikult korraldada , nagu see mujal maailmas käib .
Mind häirib mõnikord ka komme väikseid saavutusi suureks puhuda .
Mingi artikkel kusagil väärikas ajakirjas , mida üldiselt tähistatakse näiteks šampanjapudeliga laboris , võib Eestis anda mõnelgi puhul aastateks alust oma tähtsuse rõhutamiseks ning pidevaks hooplemiseks .
Te loete Tartu Ülikoolis molekulaarset arengubioloogiat ja molekulaarset süstemaatikat .
Kas on midagi , mis paneb Teid alma materi professorina muretsema ?
Ma leian , et ülikool on eelkõige üldhariduse kants .
Mulle ei meeldi selline amerikaniseerumine , eriti tehnoloogilistel aladel , et igaüks teab kitsalt vaid mingit oma lõiku ning ei tunne maailma asjade vastu suurt huvi .
Minu arust peaks tudeng saama rohkem maailmapilti kosutavat filosoofiat ning muid pilku avardavaid aineid , et ta oskaks rohkem ise mõtelda ja toimuva kohta ka küsimusi esitada .
Ma tunnengi oma loengutes puudust kaasamõtlemisest .
Eks ole ju loeng selleks , et inimesi mõtlema panna .
See pole üksnes info hankimise paik .
Ülikool peab muutma inimese arenemisvõimeliseks .
Mingid teatud tehnoloogilised oskused vananevad tänapäeva maailmas mõne aastaga .
Mis on Teid ennast teaduses hoidnud ?
Eks see ole ikka vabadus .
Vabadus tegeleda sellega , mis sind huvitab .
Akadeemilist vabadust mujalt kui ülikoolide juurest ja teadusest ei leia .
Mina ei oska end raamidesse suruda .
Ja siis muidugi ka uudishimu .
Teadus kasutab just sellist mõtteviisi , mis sobib mulle kõige paremini .
Need probleemid , millega me siin Tartus tegeleme , on ju kõik väga huvitavad .
INDREK ROHTMETS
Pildid :
- .
Professor Alar Karis : Teaduses hoiab mind vabadus , vabadus tegelda sellega , mis mind huvitab .
- .
Geeni toimimist saame siiski jälgida vaid terviklikus organismis , milleks ongi kasutusel muudetud pärilikkusega loomad ja taimed .
- .
Tuleb tunnistada , et geeniregulatsiooni tegelikku mehhanismi me veel ei tunne .
- .
Kui me viime muutuse iduliini pidi edasi , oleme võtnud endale vastutuse juba tulevaste põlvkondade ees .
- .
Küllap suudame juba õige varsti luua näiteks transgeenseid inimesi .
Me ei tea geenidest aga veel ligilähedaseltki nii palju , et võiksime endale seda lubada .
ANDRES TARAND
Kõikvõimalike kampaaniate maailmas on päris üllatav , kui mõni asi püsib esil pikka aega .
Teaduslikud tõestused , jutud , fantaasiad ja valed kliima muutuste tagajärgedest inimkonnale on püsinud laiema arutlusobjektina vähemalt kümmekond aastat .
Ja vististi on maailma konverentsidest seni suurim - Rio de Janeiros 1992. aastal toimunud UNCED - Ühinenud Rahvaste Keskkonna ja Arengu Konverents .
Sellel allakirjutatud kahest konventsioonist oli üks pühendatud kliima muutuste tagajärgedele koos lubadustega ka midagi ette võtta .
Miks siis kliima muutub ?
Mida näitab viimaste aastate statistika ?
Kasvuhoonegaasid ja laamtektoonika
Aga asjadel on oma pikad eellood .
Juba Prantsuse teadlane Jean Baptiste Joseph Fourier olevat osutanud , et mõnedel gaasidel atmosfääris on kasvuhoonega sarnane omadus olla soojuse lõks .
Süsinik-dioksiidi ( CO 2 ) mõju täpsem määramine jääb aga Rootsi nobellisti Svante Arrheniuse nimele aastast 1896 , mistõttu temaga ka tavaliselt ajaloolist ülevaadet alustatakse .
Tänapäevaks kaunis keerukate kliimamudelite juures on üks asi Arrheniusega täpselt sama : ka mudelid arvutavad , mis juhtub õhutemperatuuriga maakera pinnal juhul , kui CO 2 sisaldus atmosfääris kahekordistub .
Kuna pool lõppevast sajandist on kaetud ka süsinik-dioksiidi kontsentratsiooni täpsete mõõtmistega , siis teadlastele ei ole selle gaasi atmosfääri lisandumise põhjus - kivisöe , nafta ja gaasi kasvav põletamine industriaalses revolutsioonis - enam aastakümneid mingi vaidlusaine .
Paar viimast kümnendit on aga toonud hulga täpsustusi teiste kasvuhoonegaaside osast , samuti ookeanide ning taimkatte mõjust .
Ülemaakeralist bilanssi aitasid tublisti parandada Rio konverentsist alguse saanud rahvusvahelised abiprogrammid vaesemates maades , mille hankimises ka Eesti oli edukas .
Asi pole aga kaugeltki nii lihtne , et lugu kliima muutumisest lõpetada inimtekkelise süsinik-dioksiidi vaieldamatu mõjuga .
Atmosfääri koostise kõrval on kliimamuutuste põhjusi mitu ja neid ei saa inimese süüks panna .
Selle sajandi esimesel veerandil sündisid veel nende põhjuste seletamise kaks vaala .
Ajaliselt esimesena tuleb nimetada Alfred Wegeneri , kelle artikkel mandrite triivist ilmus aastal 1912 , täielikum käsitlus 1915.
Nüüd laamtektoonikaks nimetatav teooria 1 seletab suurepäraselt , miks on muutnud oma suunda hoovused ookeanides , miks on kerkinud õhuvoogusid takistavad mäeahelikud , miks üleüldse purskavad vulkaanid , muutes aegajalt oluliselt atmosfääri koostist .
Ja viimase sõltumatu teguri tõi päevavalgele Milutin Milankovitch aastal 1926.
See on Maa telje liikumise ning orbiidi muutuste koosmõjust tingitud maapinnale saabuva päikese kiirguse muutumine .
Kui Milankovitchi tsüklite mõõtmiseks sobib ühikuks 10 000 ( 21 000 - 100 000 ) aastat , siis mandrilaamade liikumisest põhjustatud muutusi tuleb mõõta miljonite aastatega .
Ja inimtekkelise CO 2 puhul räägime muutustest saja aasta jooksul .
See on oluline ajavahe , iga põhjusterühm töötab sada korda erinevas ajaskaalas .
Aga siiski töötavad kõik korraga nii päikeseenergia jaotamisel atmosfääris kui ka tema kaudu Maa pinnal , luues õige keeruka kliimatekke süsteemi 2  .
Meil ei oleks võib-olla mõtet rääkida miljonitest aastatest , kuna elatavas elus nii kauge tulevik kedagi ei huvita .
Kuid paraku on sajandiga toimuva kliimamuutuse tõsidust püütud nimelt kahtluse alla seada argumentidega , et kliima on alati muutunud , tuues esile geoloogilisi tõendeid .
Need aga töötavad ajaskaalas kümme tuhat või kümme miljonit aastat .
Teiseks on looduslike kliimamuutuste ennustamine vajaliku täpsusega üle jõu käiv : me võime vabalt ennustada , et see või teine vulkaan ükskord purskab niikuinii , aga inimesed tahaksid teada ( vähemalt selle vulkaani jalamil elavad inimesed ) , mis kuupäeval ta purskab .
Ja ilmaennustajatel oleks vaja teada , kui palju ta tuhka ja kasvuhoonegaase välja ajab ning kui kõrgele tuhk lendab .
See näide puudutab ainult väga väikest osa kliimasüsteemist , raskesti ennustatavat leidub veel palju .
Ka võimetust täpselt ennustada on viimasel kümnendil kasutatud demagoogiliseks vastuargumendiks , et lahjendada praeguse inimmõjulise muutuse tõsiseltvõetavust .
Kuna argumenteerijad esindavad harilikult suurte majandushuvisid ( fossiilkütustel põhinev energeetika ) , on samas stiilis võimalik irvitada majandusprognooside üle : selles keerulises süsteemis saabuvad suured muutused pea alati täiesti ootamatult .
Soojenemine ja tagajärjed
Tegelikult on kliimamudeleid arendatud viimasel ajal sedavõrd , et autoriteetse rahvusvahelise teadlaskogu IPCC ( Rahvusvaheline Kliimamuutuste Komisjon ) viimase aruande järgi toob süsihappegaasi lisandumine praeguses tempos kaasa tema kahekordistumise atmosfääris aastal 2080 maakera keskmise temperatuuri tõusuga 2,5 o C ning meie kandis 4 o C. Ühe või paari päeva ilmas pole see muutus tähelepanuväärne , kuid tegu on keskmisega kogu aasta ringi .
Kui lugeja heidab pilgu graafikutele , saab ta otsustada , kuidas ennustatuga võrreldes Eestis seni on elatud .
Muidugi võib globaalne soojenemine ka väiksem olla , juhul kui mingil põhjusel looduslik muutumine viib jahenemisele .
Praegu seda vaatlused ei kinnita , vaid räägivad otse vastupidist .
Tööstusliku kasvu eelse ajaga võrreldes on maakera keskmine temperatuur kasvanud 0,6 kraadi .
Löövam on muidugi näide , et teadaolevast 145-st aastast on üle maakera 9 kõige palavamat aastat aset leidnud viimase tosina aasta jooksul .
Soojenemisel on palju tagajärgi .
Maakera eri nurkades pole need siiski ühesugused .
Lihtne on viidata , et temperatuur on üks energia mõõtudest ja üle maakera võttes on soojemas õhkkonnas enam energiat .
See tähendab kindlasti tormisuse kasvu , vähemalt esialgu neis paigus , kus praegugi tormitseb .
Sademete ennustamisega on asi keerulisem , kuid kaldutakse arvama , et paljud kuivad piirkonnad muutuvad veelgi kuivemaks ja mitmed vihmased vihmasemaks .
Kontrastid järelikult suurenevad .
Mõelgem korraks Aafrikale .
1970. aastate alguses tabasid Sahelit Põhja-Etioopiani rängad põuad .
Haile Selassie vananenud reziim laskis vaikides näljaohvrite arvu kasvada üle saja tuhande , enne kui maailmast abi palus .
Karistuseks kukutas keisri marksistlikult meelestatud Etioopia Töölispartei Mengistu Haile Mariami ainujuhtimisel .
Kuid põuad osutusid ka sotsialismi vaenlaseks ning 1991 kukkus kell ka talle .
Sudaanis on käinud lõppematu kodusõda araablaste ning hõimuusuliste neegrite vahel .
Üks ilmne põhjus on araablaste ekspansioon mägedes leiduvate veevarude juurde .
Asja on muidugi kena rüütada usuvaenuga , mida juhtub ju Euroopaski ikka veel .
Ja nii edasi .
Tahan öelda , et põhjuste seos on oluline .
Paljud tapatalgud ei alga veepuuduse pärast , kuid ka see võib olla nõrgim lüli ahelas .
Olgu , tulgem koju
Esimesel pilgul näib , et Eestis kliima soojenemisest me rohkem võidame , kui kaotame .
Hoiame kõvasti kütmise pealt energiat kokku , vegetatsiooniperiood põllukultuuridele pikeneb ja öökülmade risk väheneb , tänavate ja teede korrashoid talvel on odavam .
Jäälõhkujat , mille liisimiseks kasutati kuue aasta eest andmeid , nagu tuleks talviti jääd aina enam , läheb vaja üha harvem .
Muide , viimane aastatosin ( 1988 - 1999 ) on Tallinna lahe jäätumises täiesti erakordne : on olnud ainult kaks jäätalve .
Varasemaid nelja sajandit , mille kohta laevaliikluse järgi on jääolud täielikult tuletatavad , iseloomustavad 6 - 8 jäävaba talve sajandi peale .
Lõppeval kahekümnendal sajandil aga kokku 16 , kasv siis Hansa ajast peale kahekordne või enamgi .
Kliima suurel soojenemisel on muidugi ka otseseid halbu tagajärgi .
Eeskätt suusatajate ja Otepää turismivaevad lumepuudusest , randade purunemine ja raskused sadamatega , sagedasemad tormikahjustused metsades jne .
Kuid olulisemad tagajärjed võivad taas tuleneda keerukamate seoste kaudu .
Need on alati olemas nii looduslikes süsteemides kui nende kombinatsioonides inimtekkeliste süsteemidega .
Näiteks metsale võib soojenemine ja sademete suurem hulk tähendada soodsamaid kasvutingimusi , kuid ka kahjurite tunduvalt suuremat paljunemist .
Läänemerel on jääkatte vähenemine laevandusele soodne .
Ent kuidas see mõjutab ökosüsteeme kalavarudeni välja , seda ei mõista keegi praegu ennustada .
Ja globaliseeruvas maailmas levib kõik hea ja paha kaugemale ning kiiremini .
Nagu ajalooõpikust mõnevõrra müstilisena tundunud rahvaste ränded kaugemas minevikus olid tõenäoliselt ülekarjatamise ja kliimamuutuste koosmõju tagajärg , nii ei ole moodnegi maailm kaitstud suurte pagulasvoolude eest .
Veepuudus on juba praegu paljude maade tõsine nuhtlus .
Haitis , Gambias , Malis , Botswanas , Etioopias , Tšaadis , Ruandas , Nepaalis ja Albaanias saab keskmine kodanik olmevett tarvitada 5 - 15 liitrit päevas .
Võrdluseks : Eestis , Lätis , Austrias ja Prantsusmaal on seda umbes 100 liitrit .
Millest kõnelevad graafikud ?
Me ei maali musti stsenaariume .
Laskem parem pilk üle Eesti originaalsete kliimagraafikute , millelt vaatab vastu soojenemise trend .
Talvede kohta , mis on Eesti kliimamuutuste võti , serveerime selle sajandi talvede histogrammi ( joon . 1 ) viie sajandi talvede taustal .
Külmade ja normaalsete talvede sageduse vähenemine ning soojade ja väga soojade sagenemine on küllalt ilmne .
Jääminek Eesti jõgedel on tõlgendatav kui kevadine õhutemperatuuri tõus üle nulli ( joon . 2 ) , kusjuures jõgede jäämineku aegade erinevused on taandatud pisikesele jõele Palmses .
Seal tegi G . von Pahlen asjahuvilisena esimesed jätkuvad kirjapanekud .
Vanemast ajast on võtta Daugava , kuid sealt pole ülestähendused pidevad .
Suvetemperatuurid on tuletatud rukkilõikuse esimesest päevast arvestades asjaoluga , et talivilja oras õige pea pärast jääminekut kasvama hakkab .
Seetõttu saab päevade arvu jääminekust rukkilõikuseni ning rukki küpsemiseks vajaliku soojuse järgi leida aprilli , mai , juuni ja juuli keskmise temperatuuri ( joon . 3 ) - seega mitte suve ( juuni-september ) temperatuuri tavalises mõttes .
Aga termomeetri- eelsest ajast peab leppima sellega , mis võimalik .
Eelmise sajandi keskelt tänaseni on soojemaks läinud kõikidel kuudel peale suve .
Igal aastal keskmiselt poole kuni terve sajandikkraadi võrra soojemaks muutunud sesoon oktoobrist veebruarini on tegelikult alus selleks , et kevad on soojem veelgi märgatavamalt .
Seletus on lihtne : vähem jääd ja lund , vähem soojust nende sulatamiseks ning kevadel saab päike kohe maad kuumutama hakata .
Miks see enam suvel ei toimi , selle põhjus peitub kogu meie ümbrust aasta läbi mõjutavas soojenemise mehhanismis : Põhja-Atlandilt jooksevad tsüklonid meile sagedamini kui varem , tehes talved soojaks , kuid suved pilvisemaks ja seepärast mitte soojemaks .
Tean küll , et mõnelegi meenub viimane kaunis suvi ja mind võib kahtlustada udu ajamises .
Tõepoolest , möödunud suvi kuulub kahesaja aasta esikümnesse , kuid ei muuda midagi 150 aasta statistikas , õigemini muudab väga vähe .
Veerandsada aastat tagasi uskusin , et kui tõsimeeles seletad keskmise ja ühe juhtumi vahet , siis inimesed hakkavad ka uskuma .
Sügisel kuulsin paljudelt headelt tuttavatelt jälle , et selle sooja suve peale tuleb kange käre talv .
Seda teadis juba vanarahvas ilmaprohvetitest rääkimata , teatasid nad .
Ometi mäletan , et asi tehti statistiliselt selgeks juba sada aastat tagasi .
Ainus ennustus , mida statistika lubab teha , on järgmine : sooja suve järele saabub normaalne talv , sedagi 66% tõenäosusega .
Aga miks peaksidki inimesed uskuma asju , mis neile ei meeldi ?
1 Vt. Heldur Nestor .
Rändav ja uuenev maakoor .
“ Horisont ” 7 - 8 1999 , lk . 7 - 11.
2 Vt. Heldur Nestor .
“ Kasvuhoone- ” ja “ külmhooneperioodid ” Maa ajaloos .
“ Horisont ” 7 - 8 1999 , lk . 43 - 46.
ANDRES TARAND ( 1940 ) on Riigikogu liige ,
Rahvaerakonna Mõõdukad esimees .
Geograafiakandidaat , kelle meelisteemaks on kliimamuutused .
Pildid :
- .
Jääolud Eesti rannikumeres muutuvad talvest talve .
Ent aina rohkem sagenevad jäävabad talved .
Näiteks Tallinna sadam oli viimase tosina aasta jooksul jääs vaid kaks korda .
ÜLO SUURSAARE foto
- .
Mullune kuum suvi jääb kauaks meelde .
ÜLO SUURSAARE foto
- .
Joon .
1.
Erineva temperatuurireziimiga talvede sagedus 20. sajandil ja aastail 1500 - 1999.
- .
Joon .
2.
Jääminek Põhja-Eesti jõgedelt .
ANDRUS MÖLDER
Tšetšeeni ( tšetšeeni keeles Noxçiyçö ) riigi ametlik nimi on Tšetšeeni Vabariik Itškeeria ( tšetšeeni keeles Noxçiyn Respublika Noxçiyçö ) .
Tšetšeenia eestikeelne nimetus tuleneb venekeelsest sõnast Xtxyz .
Viimane omakorda on pärit 16. sajandi külanimest Çeçena .
Tšetšeeni Vabariigi pindala on ligikaudu 15 700 km2 - 81% endisest Tšetšeeni-Inguši ANSVst ( ülejäänud territooriumil on moodustatud Venemaa koosseisu kuuluv Inguši Vabariik ) .
Aeg loobuda
Kümmekond aastat tagasi vaieldi Eestis selle üle , kas kasutada kaugete välismaiste paikade traditsioonilisi eestipäraseid nimesid või algupärandeid .
Tollane diskussioon puudutas põhiliselt suurrahvaste kohanimesid , ometigi vajavad just väikerahvaste omad eesti keeles kõige kiiremat muutmist , sest veel praegugi kasutame me peaaegu eranditult koloniaalvallutuste käigus levima hakanud nimesid , millel algupärandiga vähimatki pistmist pole .
Tšetšeenia puhul on venekeelsetest toorlaenudest loobumiseks hetkel ülimalt sobiv aeg .
Me oleme väike rahvas ja ei saa kuidagi aidata tšetšeene võitluses Venemaa jõhkra agressiooni vastu , kuid me saame olla südames koos tšetšeenidega .
Nii ei ole Tšetšeenia pealinn mitte Groznõi , vaid Sölz-G · ala , mis eesti keeles võiks olla Sölz-Ghala .
Kasutada võib ka nimetust Dzohhar-Ghala ( tšetšeeni keeles Dzoxar-G · ala ) või lihtsalt Dzoh-har , mis pole küll ametlik , kuid austusest Tšetšeeni Vabariigi esimese presidendi Dzohhar Dudajevi vastu on tšetšeenide hulgas väga levinud ja 1997 toimunud rahvakogunemisel Tšetšeenia pealinnas ka rohkem kui 100 000 inimese poolt heaks kiidetud .
Maarahvas
Enne Vene-Kaukaasia sõda 19. sajandil hinnati tšetšeenide koguarvuks rohkem kui üks miljon .
Tšetšeenide arvuks 1867. aastal on Vene ajaloolane N.G. Volkova pakkunud 116 000 ( neistki suur osa invaliidistunud ) - Venemaa koloniaalsõja ja järgnenud karistusoperatsioonide tõttu oli tšetšeenide arv vähenenud ligi 90% !!! 23 000 tšetšeeni oli sunnitud 1865 Türgisse emigreeruma .
1897. aasta rahvaloendus andis tšetšeenide koguarvuks Venemaal 226 496 , 1920 - 181 257 , 1926 - 318 522 , 1939 - 407 690 , 1959 - 418 756 , 1970 - 612 700 ja 1979 - 755 782. 1989 elas N. Liidus 957 000 tšetšeeni , neist Tšetšeeni-Inguši ANSVs 734 500 .
Väljaspool isamaad elavate tšetšeenide suure arvu taga on juba 1960. aastate algusest Tšetšeenias kunstlikult loodud suur tööpuudus , mis pidi vältima tšetšeenide naasmist pagendusest ja ulatus 1980. aastate keskpaigas ligi 25 protsendini töövõimelisest elanikkonnast .
Tšetšeenide ja venelaste osatähtsuse muutumine Tšetšeeni-Inguši ANSVs viimase 60 aasta jooksul on olnud väga huvitav : 1939 moodustasid tšetšeenid 48,9% ja venelased 34,3% , 1959 - vastavalt 35,8% ja 51,2% , 1970 - 49,3% ja 35,6% , 1979 - 54,1% ja 29,8% .
1989 elas Tšetšeeni-Inguši ANSVs 1,270 miljonit inimest , neist 57,8% tšetšeenid , 12,9% ingušid ja 23,1% venelased .
Seega hakkas pärast ANSV taastamist 1957 nii absoluutselt kui ka suhteliselt suurenema tšetšeenide ja vähenema venelaste arv .
Enne iseseisvuse väljakuulutamist 1992 elas kolm neljandikku Tšetšeenia tšetšeenidest maal , venelased seevastu olid koondunud valdavalt linnadesse .
Lisaks kodumaale elab tšetšeene suuremate kogukondadena Venemaal , Kõrgõzstanis , Kasahstanis , Jordaanias , Süürias , Gruusias , Türgis ja USAs ; hajutatult ka Usbekistanis ja Saksamaal .
Kokku loendati tšetšeene kümmekond aastat tagasi 1 miljon , 97% nendest kasutas emakeelena tšetšeeni keelt !
Viimane näitaja on kõrgeim Põhja-Kaukaasias vene võimu all elanud suuremate rahvaste seas ning võib tunduda isegi pisut üllatav , et vaatamata venestamissurvele ja korduvale genotsiidile on tšetšeenid suutnud säilitada oma keele .
Tšetšeenide praegust arvu ei tea keegi .
Esiteks ei ole täpset infot 1994. - 1996. aasta sõjas hukkunute kohta - minimaalseks kaotuseks on pakutud 50 000 ja maksimaalseks 100 000 .
Teiseks puudub ülevaade sõja ajal kontsentratsioonilaagrites massiliselt tapetud tšetšeeni meeste kohta .
Kolmandaks on teadmata sõjaaegne , pärastsõjajärgne ja nüüdne sündimus ning suremus Tšetšeenias .
Tuleb ka arvestada , et 1999 valla päästetud uus koloniaalsõda on nõudnud uusi ohvreid .
Seetõttu võib tšetšeenide koguarvuks praegusel ajal pidada 800 000 - 950 000 .
Tšetšeenias elab neist sõja tõttu vähem kui pool , mõningatel andmetel 350 000 või isegi vähem .
Viimase 180 aasta genotsiidis on hukkunud kokku vähemalt 1,5 miljonit tšetšeeni !
Kirjakeel aastast 1918
Tšetšeeni keel kuulub nahi keelkonda , lähimad sugulased on inguši ja põhiliselt Gruusias räägitav batsbi keel .
Batsbid on seejuures omal ajal Tšetšeeniast välja rännanud .
Tšetšeeni keele olulisemad murded on ploskost , iton-qälla , melkhin ( siirdedialekt inguši keelde ) , kistin , tšeberloi , akkin .
Nahi keeltele lähedased on abhaasi-adõgee , kartveli ja dagestani keeled .
Kõik kõneldavad põhiliselt Kaukaasias või kolmnurgas Türgi-Süüria-Jordaania ( venelaste poolt 19. sajandil Türgisse küüditatud rohkem kui miljoni adõgee ja tšerkessi järglaste asuala ) .
Enamiku tšetšeeni keelele lähedaste keelte kõnelejaid on tänapäeval väga vähe .
Ainult gruusia keele ( kartveli keelkond ) kasutajate arv on mõõdetav miljonitega .
Tšetšeenide naabruses elab ka palju keeleliselt kaugemaid rahvaid - aserid , karatšaid , balkaarid , kumõkid ja nogaid räägivad altai keeli , osseedid , taatid , armeenlased ja venelased indoeuroopa keeli .
Esimene tšetšeeni kirjakeele loomise katse ulatub 1860. aastatesse .
Kasutusele tuli kirjakeel 1918.
Algul kasutati araabia , seejärel ladina kirja .
1938 surus Stalin tšetšeenidele , nagu paljudele teistelegi N. Liidu rahvastele , peale vene kirja .
1992. aastast kasutatakse taas ladina kirja , millele on lisatud mõned iseloomulikud tšetšeeni tähed , nagu s ( eestlaste mõistes š ) , ç ( tš ) , g · ( gh ) , ç · ( tšh ) jt.
Kokku on tšetšeeni tähestikus 15 spetsiifilist tähemärki , neist kaks diftongi .
Üleminek ladina kirjale toimus Dzohhar Dudajevi isiklikul initsiatiivil ja parlamendi otsusel .
Varasem ajalugu
Põhja-Kaukaasia lauskmaa rahvastik on 2. aastatuhandel korduvalt dramaatiliselt muutunud , mägedes on see olnud püsivam .
Tšetšeenide kohta pärinevad esimesed kindlad kirjalikud teated 7. sajandist .
Enne mongolite ja tatarlaste rünnakuid 1230. aastatel oli praegune Põhja-Tšetšeenia alaanide kontrolli all ( tänapäeval peavad end alaanide järeltulijateks osseedid , ka nende Venemaal asuva territooriumi nimi on Põhja-Osseetia Vabariik Alaania ) .
Naabruses elasid organiseeritult karatšaid ja balkaarid .
Tšetšeenide ja inguššide esivanemad nakhid ( ka nohtšid ) elasid maa lõunaosas mägedes .
Mongolite rünnakutes alaanide riik ja karatšaid-balkaarid purustati ning suur osa neist põgenes mägedesse .
Pärast 1250. aastat , kui Tšetšeeniast oli saanud Kuldhordi osa , hakkasid kohalikku elu eelmäestikes juhtima peamiselt adõgee rahvad , eriti kabardid ; lauskmaal ja nüüdses Dagestanis aga turgi rahvad .
Kõrgmägedesse nende , nagu ka tervikuna Kuldhordi võim praktiliselt ei ulatunud , mistõttu tšetšeenide esivanemad elasid jätkuvalt iseseisvalt , kuigi kitsal territooriumil ja vähese välissuhtluse võimalustega .
Alles 16. sajandil hakkasid tšetšeenid mägedest lauskmaale rändama ning samaaegselt algas ka Dagestanis elavate avaaride ja kumõkkide vahendusel tšetšeenide üleminek ristiusult islamile .
Usuvahetuse protsess oli väga aeglane , paljudes mägipiirkondades ja Inguššias võeti sunnal põhinev islam vastu alles 19. sajandi teisel poolel .
Pealesurutud Püha Sõda
Esimesed Venemaa tõsisemad Põhja-Kaukaasia vallutamise katsed algasid 16. sajandi teisel poolel , ajal , mil Kaukaasia idaosa oli Ottomani impeeriumi ja lääneosa Pärsia kontrolli all .
Kaua aega ei saavutanud venelased mingit edu , kuid pärast Krimmi khaaniriigi vallutamist 1783 suutis Venemaa küllaltki lühikese aja jooksul hõivata suure osa Kesk-Kaukasuse kabardide ja osseetide ning ka inguššide asualast .
Põhja-Kaukaasia ida- ja lääneosa mägedes oli vastupanu oluliselt tugevam ning nii säilitasidki tšetšeenid ja mitmed teised rahvad esialgu veel vabaduse .
Tšetšeenide liider šeik Mansur kuulutas end kõikide mägirahvaste imaamiks ja suutis Püha Sõja kontseptsiooni esmakordse väljatöötamisega ühendada suurt osa Põhja-Kaukaasia vastuhakust Venemaa vallutustele .
Püha Sõda kestis 1785 - 1791 ja lõppes siiski põhjapoolsete alade , sh. Põhja-Tšetšeenia loovutamisega Venemaale .
1820. aastate algul algasid Venemaa vallutused uue ja kohutavama hooga .
Agressiooni ulatust näitab kujukalt Vene tolleaegse ühe kuulsama kindrali - Jermolovi - lubadus mitte puhata enne , kui tapetud on viimne tšetšeen !!!
1834. aastast asus tšetšeenide ja teiste Põhja-Kaukaasia rahvaste vabadusvõitlust juhtima avaar , imaam Šamil .
Tema aastakümnetepikkune vastupanu venelastele on muutunud müüdiks .
Tegelikult ei olnud Šamil kaugeltki kõige ägedam vastupanija .
Šamil ja tema pooldajad alistusid 1859 venelastele .
Üheks põhjuseks oli ka idapoolsete rahvaste , näiteks inguššide , tahtmatus tunnistada Šamili ülemvõimu .
1864. aastani jätkasid vabadusvõitlust mägedes tegutsenud kumõk Kunta-Hadzi pooldajad .
Muide - Dzohhar Dudajev kuulus Kunta-Hadzi virti ( vaimulik vennaskond , mitte segamini ajada pärimuslike hõimuühenduste taipidega ) , mis on olnud tuntud oma iseseisvusideega .
Sõjale järgnenud karistusoperatsioonid olid samavõrd julmad kui sõda ise .
Tavaliselt tapeti kõik küla elanikud , hävitati elamud ja põllumajanduskõlvikud !
Juba oma kontrolli all oleval maal kasutasid venelased “ põletatud maa ” taktikat , püüdes sel viisil hävitada tšetšeenide iseolemise soovi .
Seda , et tagajärg oli hoopis vastupidine , näitavad tšetšeenide ülestõusud aastail 1877 - 1878 noore Ali-Bek Hadzi juhtimisel ja arvukad vastuhakud 20. sajandil .
1870 muutsid venelased 1817 asutatud Groznaja kindluse Groznõi linnaks .
Kiires korras rajati suur naftatööstus ning Tšetšeeniasse asustati suur hulk venelasi .
Põliselanikesse suhtusid venelased nagu loomadesse ning mingit tõsisemat läbikäimist vallutajate ja vallutatute vahel ei tekkinud .
Seetõttu ei elanud 20. sajandi algul Groznõis ka praktiliselt ühtegi tšetšeeni .
Isegi 1960. aastate lõpuks oli pealinna elama asunud vähem kui 2% tšetšeenidest !
Genotsiid jätkub
Oktoobrirevolutsiooni ja Venemaa kodusõja periood oli Tšetšeeniale suur katsumuste aeg , mil peale lühikese iseseisvusperioodi tuli taluda nii vene valgete kui ka punaste massilist vägivalda .
Mais 1917 asutas Esimene Põhja-Kaukaasia Kongress Põhja-Kaukaasia ja Dagestani Liidu Keskkomitee - iseseisva Põhja-Kaukaasia riigi ajutise valitsuse .
Samal ajal algas tšetšeenide ja inguššide võitlus kasakatega maade pärast , mille venelased olid Vene-Kaukaasia sõja ajal põlisrahvastelt ära võtnud .
Septembris 1917 võeti Teisel Põhja-Kaukaasia Kongressil vastu ajutine konstitutsioon ja 11. mail 1918 kuulutati täielikku sõltumatust Venemaast , mida varsti tunnustasid Saksamaa , Austria-Ungari ja Türgi .
Põhja-Kaukaasia Vabariigi tähtsamad poliitilised tegelased olid tol ajal president Tapa Tšermojev , parlamendi spiiker Vassan-Giray Jabagi ja välisminister Haidar Bammate .
1918 tungisid Põhja-Kaukaasiasse Denikini väed , kes loosungiga “ Ühtse ja jagamatu Venemaa eest ” olid tšetšeenidele vähemalt sama vastuvõetamatud kui bolševikud .
Vastuseisu murdmiseks põletasid Denikini väed maatasa üle kümne Tšetšeenia suurema keskuse , muu hulgas Gümse , Jalhan-Jurti ja Cecana .
Tagajärjeks ühinesid võitlusse valgekaartlaste vastu ka need tšetšeenid ja ingušid , kes seni hirmust punakaartlaste ees olid hoidnud Denikini poole .
Augustis 1919 algas Tšetšeenias ja Inguššias Denikini vastane ülestõus ja šeik Uzun-Hadzi juhtimisel vabastati septembris Kabarda , Osseetia , Tšetšeenia ja Dagestani mägialad .
Samal ajal kuulutati välja Põhja-Kaukaasia emiraat .
Veebruaris 1920 jätsid Denikini väed emiraadi territooriumi maha , põgenedes sissetungivate punakaartlaste eest , kes esinesid kui vabastajad ( olid eelnevalt de facto tunnustanud ka Uzun-Hadzi valitsust ! ) .
Emiraat likvideeriti ja loodi Autonoomne Nõukogude Sotsialistlik Mägivabariik , kus esialgu kehtisid šariaat ning edendati ka põlisrahvaste keeli ja kultuure .
Iseseisvuslastevastase terroriga näitasid aga punakaartlased õige varsti oma tegelikke kavatsusi .
Seetõttu algas augustis 1920 Tšetšeenia ja Dagestani mägipiirkondades nõukogudevastane ülestõus , mida juhtis kuulsa Šamili kauge järeltulija Said Bek .
Suures ülekaalus olev Punaarmee suutis vastuhaku maha suruda alles septembris 1921.
Samal ajal alustas nõukogude võim mägivabariigi tükeldamist rahvuslikeks üksusteks , tekitades territooriumide jagamisega sihilikult pingeid kohalike rahvaste vahel .
Enne nõukogude aega ei teadvustanud tšetšeenid end mitte niivõrd eraldiseisva rahvana , kuivõrd ühe osana Põhja-Kaukaasia mägilastest .
N. Liidu rahvaid eraldav ja üksteise vastu väljamängiv rahvuspoliitika aitas tšetšeenidel end rahvana leida , kuid lõi ka mitmeid lõhesid nende ja mõnede naaberrahvaste vahele .
Rünnak kestab
1925 algas kogu N. Liidus ulatuslik rünnak islami vastu .
Kui 1917 oli Tšetšeenias rohkem kui 2675 mošeed ja üle 180 islamikooli , siis 15 aasta pärast tegutses neid alla 10.
Massilisi rahutusi põhjustas sundkollektiviseerimine .
1929 sügisel algas praktiliselt kogu Tšetšeenias üldrahvalik ülestõus sundkollektiviseerimise vastu , mis peagi omandas ka rahvusliku vastuhaku iseloomu ja julgustas rahvuslikke ülestõuse alustama ka Dagestanis , Osseetias , Kabardas , Balkaarias ja Karatšais .
Punaarmee ja ülestõusnute vahel toimusid metsikud lahingud , kuid ülestõusu ei suudetud lõpetada .
1930 suvel otsustati Moskvas ülestõusust jagu saada kavalusega .
Kohalikud korrumpeerunud parteitegelased vahetati välja , juurdetoodud armeeüksused lahkusid vabariigist , Tšetšeeniasse saadeti hulgaliselt odavaid tarbekaupu ning kõikidele ülestõusnutele lubati amnestia .
Üks ülestõusu juhte , Šita Istamulov , sai koguni Šela kohaliku tarbijate kooperatiivi juhiks .
Kavaldamine kestis 1931. aasta sügiseni , mil Istamulov ootamatult tapeti ning kõikjal Tšetšeenias algasid ulatuslikud OGPU karistusoperatsioonid .
Vähemalt 35 000 meest arreteeriti ning paljud neist kas tapeti või surid vangistuses .
Vastasseis ei lakanud - 1940 jaanuaris algas uus suurem ülestõus kirjanik Hassan Israilovi juhtimisel .
Viimane oli saanud Moskvas kõrgema parteilise hariduse , kuid võimude tehtud vigadele tähelepanu juhtimise eest kaks korda kinni istunud .
Israilovi eeskujuks oli Soome kangelaslik vastuhakk N. Liidule Talvesõjas ning sakslaste kallaletungi järel lootis ta ära kasutada ka lähenevat rinnet .
Enamlastest suudeti vabastada suur osa Tšetšeenia mägipiirkondadest .
Selle tulemusena alustas N. Liidu lennuvägi kevadel 1942 Tšetšeenia tagala pommitamist !
Ootamatute õhurünnakute tagajärjel hukkus näiteks Süita-Ghalas ja Iton-Qällas enamus elanikest .
Sakslased ei jõudnud Tšetšeeniale aga lähemale kui 500 km ning nii oli vastuhakk määratud läbikukkumisele .
Stalinile andis Israilovi juhitud ülestõus ettekäände süüdistada tšetšeene koostöös sakslastega .
23. veebruaril 1944 aeti tšetšeenid tähistama Punaarmee aastapäeva , NKVD-mehed kogu Tšetšeenias ajasid aga kokkukogunenud inimesed veoautodesse , et deporteerida rahvas Kasahstani väheasustatud aladele .
Vastuhakkajad , haiged , vanad , samuti rasedad naised , kelle jaoks nädalaid kestev teekond ülejõu käis , lasti kas maha , pandi põlema või maeti elusalt !!!
Haibahi külas näiteks aga ei “ viitsitud ” inimesi küüditama hakata - seal ajasid venelased tšetšeenid küünidesse ja lautadesse ning panid hoonetele tule otsa , põletades sel viisil elusalt rohkem kui 700 tšetšeeni !
Üle 50% deporteeritutest ( välja saadeti 478 479 inimest ) suri teel Kasahstani või Kasahstanis .
Paljude muude ebainimlike põhjuste seas oli üheks NKVD-poolne süstemaatiline tšetšeenide mürgitamine !
Sõjaajaloolane Ivan Bilas leidis Venemaa riigiarhiivist dokumendi , mis tõendab , et tšetšeene mürgitati deporteeritutele jagatud abipakkide kaudu .
Välja olid töötatud täpsed juhised - 1 gramm arseeni 1 kg jahu kohta , 10 grammi arseeni 1 kg soola kohta ning heksogeeni toiduõlisse .
Mürke toidus nimetati “ toiduüllatuseks ” !
Ei saa siiski väita , et nõukogude võim oleks suutnud kõik tšetšeenid oma kodumaalt ära küüditada .
Väike osa suutis varjuda kõrgmägedesse ja pidada vastu .
Just mägedesse varjunud tšetšeenid suutsid säilitada mitmeid rahvuslikke pühapaiku Vene röövvallutajate eest .
Vajaduse korral võeti selle nimel ette ka kättemaksuoperatsioone .
Küüditamise tagajärjed olid üldiselt siiski katastroofilised - Moskva korraldusel hävitas Nõukogude armee valdava enamuse tšetšeenide rahvuslikest ja ajaloolistest mälestusmärkidest !
Pärast 1957. aastat võisid tšetšeenid küll ametlikult kodumaale naasta , kuid tegelikult tegid võimud kõik , et nad tagasi ei pöörduks .
Ka ei taastatud autonoomset vabariiki endistes piirides , vaid põlised inguššide asualad Prigorodnõi rajoonis jäeti osseetidele ning vabariigiga liideti põhjas mõningaid venekeelse elanikkonnaga stepialasid .
1959. aastast alates püüti takistada tšetšeenide asumist mägialadele , et hoida neid paremini kontrolli all .
Paljudele elualadele , sh. piirkonna jaoks tähtsasse naftatööstusesse , ei võetud tšetšeene aastakümneid tööle .
Vabariigi juhtorganites puudusid tšetšeenid peaaegu täielikult .
Nii oli autonoomse vabariigi esimeseks tšetšeeni rahvusest Ülemnõukogu esimeheks hilisem tuntud kvisling Doku Zagajev , kes sai ametisse 1989.
32 aastat pärast AV taastamist !
Rängast rahvuslikust diskrimineerimisest nõukogude perioodil võiks veel pikalt jätkata , sest vabadustarmastava rahvana olid tšetšeenid üks kõige enam tagakiusatud rahvas N. Liidus .
Lisaks hakkas Moskva keskvõim juba 1960. aastatel levitama halvustavaid väljamõeldisi tšetšeenide kohta , et diskrediteerida neid teiste N. Liidu ikestatud rahvaste silmis .
Kõige halastamatum
Venemaa-Tšetšeenia sõda aastatel 1994 - 1996 on nii oluline sündmus , et sellest on mitmetes maailma keeltes kirjutatud palju raamatuid ( eesti keeles kahjuks mitte ) .
Siin esitame vaid mõningaid fakte sõjas toimepandud metsikuste ja sõja tagajärgede kohta .
Sõjas sai surma 50 000 - 100 000 tšetšeeni , valdavalt tsiviilelanikud .
Andmed Vene sõjaväe kaotuste kohta on erinevad .
2. oktoobril 1996 Venemaa Riigiduumas esinedes teatas A. Lebed , et föderaalväed kaotasid 3726 inimest tapetutena , 17 892 haavatutena ja 1906 kadunutena .
Räägitud on siiski ka kuni viis korda suurematest arvudest .
Kirjeldatud on sedagi , kuidas Vene sõjavägi kasutas tšetšeenidest rahulikke elanikke inimkilbina .
Rahvusvahelise Punase Risti teadetel panid vene sõdurid korduvalt tšetšeene elusalt põlema otse Punase Risti töötajate silme all .
Mitmete rahvusvaheliste organisatsioonide andmetel kasutasid föderaalväed korduvalt ka keemiarelva , kuigi Venemaa on ühinenud keemiarelva kasutamist keelustava rahvusvahelise leppega .
Vene väed paigutasid Tšetšeeniasse 1,2 miljonit maamiini , mis piirkonna rahvaarvuga võrreldes on suurim maamiinide hulk maailmas , ületades isegi kodusõjast laastatud Angoolat !
Rahvusvahelise organisatsiooni “ Arstid Piirideta ” juht Eric Goemaere nimetas aprillis 1996 Vene-Tšetšeenia sõda kõige halastamatumaks sõjaks !
Venelaste tollased metsikused on jahmatavad isegi Teise maailmasõjaaegsete N. Liidu või Saksa armee kuritegudega võrreldes .
Seejuures ei ole vastutusele võetud ühtki Vene sõdurit ega ohvitseri , küll on aga välja jagatud hulgaliselt ordeneid .
Käimasolev uus metsik koloniaalsõda ületab agressorite julmuse poolest aga isegi eelmist !
Ood vabadusele
Surmal , nagu ka vabadusel , on tšetšeenide jaoks suur psühholoogiline tähendus .
Poliitilist sõltuvust võrdsustavad nad füüsilise surmaga .
Vabadus tähistab tšetšeenide jaoks lisaks nende elufilosoofiale ka tervet rida norme ja traditsioone .
Sõna vabadus , mis tšetšeeni keeles on marsall ja marso , kasutavad nad väga paljudes igapäevastes ütlustes ja väljendites .
Nii näiteks võiks tšetšeenide tervitust Marsa vog · iyla ( meessoost vorm ) ja Marsa yog · iyla ( naissoost vorm ) , tõlkida kui vabadus tulijale , lahkumistervitust Marsa g · oyla aga kui vabadus lahkujale , lugupidamisavaldust Marsalla doiytu aga - soovin sulle vabadust .
SURM VÕI VABADUS
Me sündisime öösel , kui emahunt tõi ilmale kutsikad .
Hommikul , kui lõvid ulgusid , saime me omale nimed .
Kotkaste pesades meie Emad meid põetasid ,
Täkku taltsutades meie Isad meid õpetasid .
Me oleme kiindunud oma Emadesse , inimestesse ja Isamaasse ,
Ja kui nad meid vajavad - me vastame vapralt ,
Me oleme üles kasvanud vabalt , koos mägikotkastega ,
Raskused ja takistused ületame me väärikalt .
Kui graniitrahnud hakkavad sulama nagu tina ,
Siis me kaotame oma Õilsuse elus ja võitluses .
Maa hakkab läbi murdma keevas päikeses ,
Siis me tuleme ja kaotame oma au .
Iial ei saa me kellegi alamateks .
Surm või Vabadus - me saame valida neist ainult ühe .
Meie õed ravivad meie hingeõhku oma lauludega ,
Armastatu silmad äratavad meid üles kangelastegudeks .
Kui nälg murrab meid maha - me hakkame närima juuri .
Kui janu meid kimbutab - me hakkame jooma rohu kastet .
Me sündisime öösel , kui emahunt tõi ilmale kutsikad .
Jumal , Rahvus ja Isamaa - me pühendame end üksnes nende teenimisele .
Tšetšeenide rahvushümn “ Surm või Vabadus ” on pärit tšetšeenide folkloorist .
On võimatu öelda , kui vana see on , kuid tšetšeenide endi arvates viitavad juba hümni sõnad väga kaugetele aegadele .
On teada , et selle meloodia saatel kaitsesid tšetšeenid oma vabadust 13. - 14. sajandil tatari-mongoli hordide eest .
ANDRUS MÖLDER ( 1970 ) on finants-analüütik , kelle hobiks on aastast 1986 olnud väikerahvad , sealhulgas nende sümboolika .
Pildid :
- .
Tšetšeeni Vabariigi esimene president Dzohhar Dudajev .
- .
Viimase kui ühe tšetš eeni tappa lubanud kindral Jermolovit on 19. sajandi kunstnik kujutanud üsna romantilises stiilis ning pildilolijast tekib isegi mulje kui kindlast , tahtejõulisest ja sõbralikust inimesest ! ? !
- .
Vene medal , mida jagati “ teenete ” eest Vene-Tšetšeenia sõjas aastatel 1994 - 1996.
Medali reversil on kiri Teenete eest Kaukaasias .
Asjatundjate hinnanguil on see kuritegude eest jagatav medal üks kõige kaunima kujundusega uuema aja Vene medaleid üldse .
- .
Imaam Šamil juhtis tšetšeenide vabadusvõitlust aastail 1834 - 1859.
- .
3-naharine .
1994 trükiti valmis Tšetšeenia raha - nahar ( tšetšeeni keeles naxar ) , mis pidi käibesse lastama 1995.
Vene-Tšetšeeni sõja tõttu jäi see siiski tegemata .
Kavas oli käibesse võtta 1 - , 3 - , 5 - , 10 - , 50 - , 100 - , 500 - ja 1000-naha-rised kupüürid .
Rahatähed olid varustatud Tšetšeeni Vaba-riigi majandus- ja rahandusministri Taimaz Abubakarovi ja Rahvuspanga presidendi Nazhmudin Uvaisajevi allkirjadega ning märkega Tšetšeeni Vabariigi Rahvuspanga täht ( tšetšeeni keeles Noxçiyn Respublikan Paçxalqan Bankan Axça ) , samuti aastaarvuga 1995.
Mustades ja rohelistes värvitoonides nahar meenutab USA dollarit , kuid rikkalik rahvuslik ornamentika muudab nahari dollarist ilusamaks .
Naharide kujunduse positiivseks pooleks tuleb lugeda ka päevapoliitikute portreede puudumist rahatähtedel .
Kui mitmel pool endise N. Liidu Aasia osa riikides on rahatäh-tedel kujutatud riigi liidrit , siis president Dzohhar Dudajev oli otsustavalt taolise isikukultusilmingu vastu .
- .
Tšetšeenia rahvuslipp võeti kasutusele 23. novembril 1990 , neli päeva enne autonoomiadeklaratsiooni vastuvõtmist .
Neli päeva pärast vabariigi väljakuulutamist , 1. novembril 1991 muudeti lipu triipude laiust ja kinnitati rahvuslipp riigi-lipuna .
9. novembril 1991 esitleti riigi vappi ja lippu ametlikult .
Lipu põhitoon on roheline , mitte tumeroheline , nagu vahel ekslikult arvatakse .
Valgete ja punase triibu laius on võrdsed ( tihti arvatakse ekslikult , et valgete triipude laius on 1 / 2 punasest ) .
Alumine valge triip asub lipu alumisest äärest triipude laiusega samal kaugusel .
Tšetšeenia vapiga riigilippu on seoses vapil kujutatud hundiga kutsutud ka üksiku hundi lipuks .
Tšetšeenia vapi keskseks kujutiseks on hall hunt .
Hunt ( tšetšeeni keeles borz ) on tšetšeenide kõige enam austatud loom .
Põhjenduseks on väide , et lõvi ja kotkas sümboliseerivad küll jõudu , kuid nad ründavad üksnes nõrku loomi .
Hunt seevastu julgeb rünnata ka endast tugevamaid .
Hundi vähest jõudu korvab eriline julgus , vaprus ja leidlikkus .
Kui hunt võitluse kaotab , siis ta sureb vaikselt , valu ja kartust välja näitamata .
Hunt sureb uhkelt , vaadates vastasele silma .
Nende hundi omaduste tõttu samastavad tšetšeenid end tihti huntidega ning seetõttu on hunt ka nende vapil .
- .
Tšetšeenia ja lähiümbruskond 1999 , enne uut sõda .
Tšetšeeni Vabariik piirneb idas ja kir-des Dagestaniga , põhjas Stavropoli kraiga , läänes Ingu šš iaga ja lõunas Gruusiaga .
Dagestanis on rahvastest Tšetšeenia naabriteks lõunas avaarid ( elavad Avaaristanis ) , idas kumõkid ja Dagestani tšetšeenid ( 1989 ca 60 000 , sealne tšetšeenide asuala kuulub ajalooliselt Tšetšee-niasse , kuid nõukogude võim andis selle ala Dagestani koosseisu ) , kirdes venelased ja nogaid .
Kaukasuse mäestiku tõttu on kõige halvem ligipääs ainsasse mitte-Venemaa osasse - Gruusiasse .
Enamus tšetšeene elab kitsa ribana külades ja väikestes linnades Kaukasuse põhjapoolses eelmäestikus .
Selle põhilise asuala põhjapiiriks on mõtteline joon , mis läbib Hasun-Yurti ( Hassav-Jurti ) , Gümset ( Gudermessi ) , Sölz-Ghalad ( Groznõid ) ja Semajaškat ( Samaškit ) .
Teine suurem grupp tšetšeene elab Terki ( Tereki ) jõe orus .
Ainult Kagu-Tšetšeenias , mida tuntakse Itškeeria nime all , elab arvestatav hulk inimesi ka päris mägedes .
Tšetšeeni Vabariigi kõige põhjapoolsem , stepiala , ei ole ajalooliselt tegelikult Tšetšeenia , vaid liideti suures osas Tšetšeeni-Inguši ANSVga pärast selle autonoomse üksuse taastamist 1957.
Seetõttu elab seal suhteliselt rohkem venelasi ( kasakaid ) .
Enne 1994 alanud sõda elas kõige enam venelasi pealinnas , kus nad moodustasid 1989. aasta rahvaloenduse andmetel pea poole elanikkonnast .
Mujal oli venelasi väiksemates gruppides .
- .
Tšetšeeni Vabariik on alates 1992. aastast andnud välja ka postmarke .
Esimesed margid olid küllaltki madala kvaliteediga paberil ning trükitehniliselt viletsad .
Neil oli kujutatud Tšetšeeni vappi , presidendi paleed Sölz-Ghalas , esimest presidenti Dzohhar Dudajevit ja piirkonna ajaloolisi kangelasi - imaam Šamili ja šeik Mansuri .
Kõik 1992 välja antud margid olid venekeelsete kirjadega .
Järgnevatel aastatel paranes markide kvaliteet oluliselt .
Välja anti muu hulgas sarjad ajaloolistest vaatamisväärsustest , kullidest ja liblikatest .
Kirjad markidel olid ladina tähestikus tšetšeeni keeles koos Tšetšeenia vähelevinud inglisekeelse nimetusega Chechenia .
Markide väärtused olid sarnaselt esimestele iseseisvusaja markidele antud ilma rahaühikuta .
Nii nagu Tšetšeenia riiklikku iseseisvust ei ole rahvusvahelisel tasemel seni tunnustatud , ei ole rahvusvahelise postiorganisatsiooni ja rahvusvaheliste filatelistide organisatsioonide poolt tunnustatud ka Tšetšeenia postmarkide olemasolu .
Seetõttu me filatelistide seas kõrgelt hinnatud Micheli kataloogist Tšetšeenia postmarke ei leia .
REIN VESKIMÄE
Norskamine ?
Haigus ?
Mis te nüüd !
Ükski inimene ei lähe naljalt arsti juurde kurtma , et ravige mind norskamisest terveks .
Valehäbi ei luba seda teha kõhukal direktoril ega tüsedal koduperenaisel .
Mäletan ühte aastatetagust pulma , õigemine puhkamist pärast koiduni kestnud pulmamelu laka peal , sel ajal , kui noorpaar tõesti pulmaööd pidas .
Pulmalised tahtnuks pisutki sõba silmale lasta , aga ei saanud .
Sest üks üsna noorepoolne isand võttis norsata nii vägevalt , et tema larin summutas isegi taluõuele sõitnud kontvõõra traktori müra .
Kõrvaltukkujaid ajas see isegi naerma , unemati kadumisest rääkimata , aga tema naine ja laps magasid oma leivaisa kaisus õndsat und , teadmata tema haigusest .
Võib-olla isegi varajasest südametõvest ?
Norskaja satub arsti juurde rohkem kogemata , siis kui kurk kipitab , või on tunda , nagu oleks mingi tükk kurgus .
Aga krooniline neelupõletik ongi tihtipeale tingitud sellest , et suulagi peksab norskamise ajal vastu teisi limaskesta osi , ja taob need nii pehmeks , et tekib põletik .
“ Kurguhädast lahtisaamiseks tuleb see lihaste lõtvumisest tingitud vibratsioon kõrvaldada , ” selgitab doktor Mart Kull , Tartu Ülikooli kõrva- ja kurgukliiniku juhataja , kes puutub seesuguste haigetega kokku iga päev .
Tema jutust ühe operatsiooni vaheajal koorubki välja see päris tõde , milleni on jõutud uuringute ja praksise käigus TÜ kurgu- ja kõrvakliinikus alles viimastel aastatel .
Kurguhäda ?
Kontrolli , kas norskad ?
Enamikul lihastel on toestik - kopsus kõhreline , ninas luuline , neelupiirkonnas aga karkass puudub .
Õhu liikumine hingamisel allub ühele füüsikaseadusele , mis ütleb , et gaasivoolukiirus mingis torus on pöördvõrdeline tema rõhuga .
Ja kui nüüd kusagil kõris või ninas ( need on ka torud ) läheb õhuvoolutee kitsamaks ( mandlid tursunud , adenoidid suured , tavalisest kogukam keelepära jne . ) , suureneb õhuvoolukiirus , mis omakorda kisub kinni selle piirkonna .
Nii paneb õhuvool suulae lehvima , tegemist ongi norskamisega .
Säärased mehaanilised võnkumised tekitavad mõnikord põletiku ehk limaskesta trauma , mis sageli väljendub tundes , nagu oleks mingi tükk kurgus .
Enamasti kontrollitakse siis , et ega selles pole süüdi kurku sattunud pisikud .
Antibiootikud võtavad sel juhul küll põletiku maha , aga kui tegemist limaskesta pideva kahjustusega , ei pruugi need lõplikult aidata .
Norskamine ei kao niisama kuhugi .
Kui ikka ühte lihast tampida kogu aeg , ei ole see võimeline normaaalselt töötama .
Tänapäeval on lähenemine kurguhädadele muutunud .
Tartu Ülikooli kõrva- ja kurgukliinikusse sattudes vaatavad kliiniku juhataja või tema kolleegid järele sellegi , kas patsiendil tekkinud põletiku põhjus pole mehaaniline .
Kui nii , siis tuleb kurgu lehviv osa tugevamaks muuta .
Seal ei mõelda mingile viiruslikule nakkusele kui esmasele haiguse tekitajale , vaid kui tagajärjele purunenud limaskesta peal - tüsistusele .
Mis siis teha ?
Kuidas sel juhul haigust diagnoosida ja ravida ?
Oluline on alati arstil teada , kas patsient norskab ?
Teeb ta seda sisse- või väljahingamisel ?
Või mõlemal juhul ?
Kas tal tuleb ette hingamispeetusi , rahvakeeli - kas ka hing mõneks ajaks kinni jääb ?
Niisugune teadmine võimaldab arstil välja selgitada hingamistee umbumistaseme .
Sellest ju norskamine sõltubki ja kirurg peab seda teadma .
Eestis on küll üksainus ja kallis unemasin , millega saab haigeid uurida .
Aga Tartu kõnealuses kliinikus kasutatakse lihtsamaid ja odavamaid võtteid .
Nimelt on Tartu Ülikooli õppejõud bioloogiadoktor Arved Vain välja töötanud lihastoonuse mõõturi - müomeetri märkus 1 , mida saab edukalt kasutada ka kurgulihaste pinge määramisel .
Uuringud selles osas on kurgukliinikus kestnud juba neli aastat .
Uued operatsioonivõtted maailmas
Tulemused näitavad , et haiguse algstaadiumis on neelu pehme suulae lihaste toonus langenud .
Ja sel ajal oleks sobiv hetk oma vea üle arstile kaevata .
Kui nimetatud lihased on sidekoestunud ja päris ära tambitud , hakkab pinge neis hoopis tõusma - nii näitavad müomeetriga tehtud uuringud .
Mujal maailmas pole seda varem täheldatud , sest puudus vastav riistapuu .
Ja olenevalt mõõtmistel saadud lihaspinge suurusele saab kirurg otsustada , milline kurgulõikus teha .
Selleks peab teadma normaalse lihase pingust .
Praeguseks on kliinikus välja peilitud , missugune see peab olema 10-20-aastastel , 20-30aastastel jne .
Erinevate vanusegruppide jaoks on säärane kaardistamine tehtud tollesama müomeetriga .
Selles osas ollakse pioneerid kogu maailmas .
Norskamist põhjustavat lihaste pingust saab suurendada ainult kirurgilisel teel .
Mujal maailmas minnakse norskamise kõrvaldamiseks noaga ligi ja lõigatakse ära pehme suulagi , millega tekitatakse inimesele kahju .
Tartus on norskamise ravimiseks välja töötatud uus operatsioonitehnika , millega ei kõrvaldata ühtegi lihast .
Terves maailmas on teada , et lihase toonus sõltub sinna suubuvate närvide toonusest kui ka iga lihaskiu enda pingest .
Arved Vainu teooria järgi ümbritseb aga igat kiudu veel sidekoeline kest .
Ja selle peale mängitaksegi - veretu ja kiire laserlõikusega pingutatakse seda kesta .
Niiviisi lihaste pinge neelus suureneb , laperdamine väheneb ja norskamine lakkab .
Ühegi teise võttega ei saa sügavalt norskajale seesugust abi anda .
Üks asi on , kui norskamine teisi magamistoas , hotellis või mõnes teises avalikus kohas häirib .
Teine asi , kui patsiendil kõnealune pahe vaid kurguhädaga piirdub .
Hoopis hullem on , et norskamist koos hingamispeetusega loetakse praegusajal peamiseks põhjuslikuks mehhanismiks kõrgvererõhutõvele ja südameinfarktile .
Milles asi ?
Norskaja - infarktieelik
Nimelt on norskav inimene hingamispeetuse ajal eluohtlikus seisundis .
Loomariigis tähendaks see , et keegi on kõri kallal .
Sel ajal mobiliseeritakse kogu meie elu alalhoidev süsteem : süsihappegaasi suurenemise ja hapniku vähenemise ajal veres käivitub kogu võitlusmehhanism .
Neerupealise säsist eralduv adrenaliin on avariihormoon , millel on oluline tähtsus organismi kõikide osade mobiliseerimisel pinge ehk stressi seisundis .
Adrenaliin paneb säärasel juhul südame kiiremini põksuma ja tõstab vererõhku .
Kui süda öösiti magamise ajal sees klopib , on tegemist juba raskema juhtumiga : kõri kallale tunginud vaenlasega võitlemise käigus ( loe : hingamispeetuse ajal ) on ka suhkrutase veres üles aetud .
Et üleliigsest suhkrust vabaneda , hakkab tööle kõhunääre .
Aga suhkur ei kao seepärast kehast kuhugi , vaid muutub rasvaks .
Iga säärane öine episood kasvatab norskaja kõhu või kintsude rasvaladet umbes viie grammi võrra .
Inimene ütleb küll , et ta ei söövatki palju , aga kaalu tuleb juurde ikkagi .
“ Paksuks ei lähe mitte see , kes palju sööb , ” kinnitab prof .
Kull , “ vaid see , kes kergesti ja sageli vihastub .
Selgi juhul saab süda pumbana üleliia koormatud .
Öise hingamispeetuse ajal on ta just samasuguses olukorras .
” Eks võitlusvalmis organism panegi südame kloppima , inimest painavad hirmsad unenäod , keha läheb üleni higiseks - see kõik on tingitud õhu ( hapniku ) puudusest .
Norskamisest ja sellega kaasnevast hingamispeetusest kõik alguse saabki .
Poole kuni pooleteise minutilised hingamispausid viivad lõppude lõpuks üldisele kurnatusele - suhkrutõveni välja .
Ent kui ei hinga , võib mõni saatuslik öö kohe eluküünla kustutada .
Niisiis - norskamine on tervisele kahjulik , norskamine on ränk haigus .
Selle kõrvaldamiseks antakse kompleksset abi Tartu Ülikooli kõrva- ja kurgukliinikus .
1 Rein Veskimäe .
Kuidas mõõta lihast .
“ Horisont ” nr. 3 1999 , lk . 3 - 9.
REIN VESKIMÄE
VELLO MÄSS
Tallinna lahe põhjas asuva merepatarei “ Tsitadell ” suurejooneliste varemete õnnestunud dokumenteerimine innustas uurijaid otsima taolisi , inimkäte poolt tehtud rajatisi mujaltki .
1999. aasta suvel tegigi Meremuuseumi uurimislaev “ Mare ” sellesuunalisi vaatlusi mitmel pool Eesti rannikumeres .
Peeter I alustas , Paul I lõpetas
Juulikuus peatuti paariks päevaks endisaegses Rogerwieki , tänapäevases Paldiski lahes , kuhu tsaar Peeter I 285 aastat tagasi jäävaba sõjasadama ehitada otsustas .
Tsaari osavõtul valminud projekti kohaselt tuli laht sulgeda võimsa tammiga , millest ainult kitsas läbipääs merele viis .
Loomulikult andis kindlustatud värav sõjasadama valdajale võimaluse kontrollida ka igat lahte sisenevat alust .
1718. aastal heitiski vägilasekasvu tsaar esimese paelahmaka - tammi nurgakivi - isiklikult merre .
Ennekuulmatult töömahukas ettevõtmine läks käiku .
Paldiski laht Pakri poolsaare ning Väike-Pakri saare vahel , mis tammiga tõkestada tuli , on 2,6 kilomeetrit lai , ning kohati kuni 28 meetrit sügav .
Tammi otstesse , nii Pakri poolsaarele , kui Väike-Pakri saarele nägi projekt ette paljude bastionidega võimsad kantsid .
Tööga tegid algust küll tsaariarmee soldatid , ent peagi jätkasid sunnitöölised , kes pankrannikust lahtimurtud paekividega mere pidid täitma .
Ent suurejooneline projekt käis tegijaile üle jõu .
Vangide toit oli kesine ja elutingimused külmades barakkides nii karmid , et inimesi suri kui kärbseid .
Lisaks kõigele ei andnud alla ka alistatav meri .
Aasta-aastalt hävitasid talvetormid suve jooksul tehtu , nii et kevadel ei näinud kaldalt merelevaataja peale avara veepinna mitte midagi .
Vahetusid valitsejad ja kindlustustööde juhatajad .
Pärast tsaar Peetri surma üritas projekti ellu viia tema tütar Jelizaveta .
Seitsmeaastase sõja tõttu majandusraskustesse sattununa lõpetas Jelizaveta järgne isevalitseja tsaar Peeter III Rogerwieki sõjasadama ehitustööd , ent uue hoo said need sisse tema naise Katariina II valitsemisajal .
Jälle murti paasi , uputati seda merre ning kulutati meeletult raha .
Tööde pearõhk oli endiselt suunatud tammile .
See aga kasvada ei tahtnud .
1798. aastal lõpetas tsaar Paul I ukaas Paldiski staatuse kindluse ja sõjasadamana .
Samast aastast pärineval baltisaksa kartograaf Ludwig August Mellini koostatud “ Liivimaa atlase ” kaardi fragmendil tababki silm üksnes kaht väikest ristkülikut - üht saare rannal , teist üle lahe - Paldiski sadama lähistel .
Kaheksakümne aasta pikkune ränkraske sunnitöö , väikeste vahedega küll , ei suutnud ära teha kuigi palju .
Tänapäeval näeb silm Paldiski lahe mõlemal kaldal vaid rohtu kasvanud kivimurdusid , mere siledal pinnal ei taba isegi hoolikas vaataja mitte midagi , otsekui polekski seal kunagi midagi tehtud .
Merekaardilt paistab siiski , et vähemalt Pakri poolsaare rannast , tänapäevasest Paldiski Põhjasadamast mõnisada meetrit loode pool , sirutub merre veealune seljandik .
Just seal on viimase kümne aasta jooksul mõnedki laevad kinni jäänud .
Vene hüdrograafia hoidis selle ohtliku madaliku tipus ikka meremärki , tänapäeval ei vaevuta seda enam paigaldama .
Nüüd huvitusime , kui palju on siis sellest kakssada aastat tagasi lõpetatud tööst säilinud ning kui kaugele merre tamm ulatub .
Tammi otsad “ Mare ” vaatlusväljas
“ Mare ” laskis sonari 1 vette ja möödus veealusest madalikust mõned korrad erinevate kurssidega .
Nähtu oli tõepoolest suurejooneline .
Selgus , et kaldast saab alguse sirge rajatis , mille pikkus võis sonari järgi olla 380 meetrit .
Madalast kaldaveest alguse saanud tamm , mille laiuseks on alt ligikaudu 75 meetrit ning pealt 37 meetrit , lõpeb 18 meetri sügavusel .
Seal on tammi otsa ja veepinna vahel 2 - 3 meetrit vett .
Hiigelrajatise tipu on meri ümarakujuliseks töödelnud .
Nii nagu igale ohtlikule karile kohane , lebab ka selle tammijäänuse lähedal uppunud laev , põhi püsti .
See on Vene fregatt “ Geroi ” , mis 1808. aastal vastu veealust seljandikku põrkas , leki sai ja uppus .
Pakri poolsaare tammi juurest suundusime risti üle lahe Väike-Pakri randa .
Ka seal tegime tuttava manöövri ning saimegi ekraanile tammijäänuse , eelmisega võrreldes hoopis tagasihoidliku .
Aparaadi ekraanilt on näha , et saare rannast on paekive vette heidetud üsna laialdasele alale , millest tammi lüheldane , korrapärane keha välja sirutub .
Rajatise kogupikkus sonari järgi hinnatuna ulatub 120 meetrini , millest tamm ise ligikaudu 80 meetrit enda alla võtab .
Rohkemat me sel korral teha ei jõudnud .
Sadamasild Põhjasõja ajast ?
Mullu oktoobris otsis “ Mare ” järjekordset veealust kolossi endises Kasperwieki , praeguses Käsmu lahes .
Ajaloolased teavad , et Põhjasõja esimesel , 1700. aastal , tõid rootslased siitkaudu Eestisse niipalju sõjavarustust , et selle edasitoimetamiseks olnud vaja 2000 küüdihobust .
1704. aastal toodud Käsmu ka suurtükke .
Rahvapärimuse järgi ehitanud rootslased oma sadamasilla Sepa ninaksesse , ent millal täpselt , ja kuidas see välja nägi , ei tea isegi tänapäeval keegi .
Käsmu meremuuseumi rajaja , endise allveeujuja Aarne Vaigu sõnade kohaselt olevatki ülalnimetatud kohal , lausa muuseumi naabruses , mingi suure veealuse ehituse jäänused .
“ Mare ” sukeldujate poolt nähtu ületas aga kõige julgemadki lootused .
Sepa ninaksest saab alguse keskmiselt 3,5 m kõrgune ja 18 m ( ! ) laiune laevasild , mille pikkus on ligikaudu 75 meetrit .
Tugev rajatis on ehitatud palkidest kärgkastidena , mis lõhutud rannakividega täidetud ja suurelt osalt nendega üleni kaetud .
Ainult kohati väljapaistvate kastide kõrguseks õnnestus lugeda kaksteist palgikorda .
Ehkki samal kohal olevat kunagi asunud kohalike randlaste sadamasild , on nii massiivne ehitis tõenäoliselt siiski Põhjasõja- aegne .
Kohalikul rahval oleks säärase ehituse rajamine nii majanduslikult kui füüsiliselt üle jõu käinud .
Ka ei vajanud nad taoliste mõõtmetega silda .
Selle ebaharilik laius viitab just suurtele kaubakogustele , mille lossimiseks ja hobutranspordile ümberlaadimiseks ruumikat platvormi vaja läks .
Ühepäevane inspektsioon ei olnud ehituse korralikuks dokumenteerimiseks piisav .
Kaasa võeti vaid üks puiduketas kärgkasti palgi otsast , et üritada ehitise vanust kindlaks määrata .
On astutud samme asjassepuutuvate materjalide saamiseks otse Rootsi Sõjaarhiivist .
Ilmselt väärivad esialgu ainult põgusalt uuritud veealused kolossid nii Paldiski kui Käsmu lahes põhjalikumat ülevaatust tulevikus , võimalik ka , et riikliku kaitse alla võtmist .
1 Sonar e . allveeradar - ultraheliga töötav mereuurimisaparaat .
VELLO MÄSS ( 1940 ) on Eesti Meremuuseumi teadur , uurimislaeva “ Mare ” kapten .
Pildid :
- .
Paldiski sõjasadama ja lahte sulgeva tammi projekt .
Kaardi päise järgi tehtud Peeter I poolt 1715. a. Vasakul Väike-Pakri saar , paremal Pakri poolsaar .
- .
Paldiski laht L. A. Mellini kaardil .
Punktiirjoonega on märgitud tammi tegemata osa .
- .
Käsmu lahe ( Kasperwick ) läänekaldal asuva küla rannaveest leitigi arvatavalt Põhjasõja-aegne laevasild ( tähistatud ringiga ) .
- .
Sonari pilt Väike-Pakri saare rannast koos tammi algusega .
REIN KURESOO
Kuidas me oma keha tajume ?
Kas meis on peidus keha alavääristamine ?
Kuidas oma kehaga sõbraks saada ?
Inimkehas saavad kokku bioloogiline ja sotsiaalne poolus ning enamasti on meil nende mõlemaga vägagi raske toime tulla .
Olen paljudel seltskondlikel üritustel olnud kimpus vestlusteema valikuga , sest juhusest kokku toodud inimesed on üldjuhul õige erinevad .
Suure osa ajast , mis mul on tulnud veeta tundmatute seltsis , olen püüdnud väliste märkide põhjal mõistatada , mislaadi inimestega on tegemist ja mis neid siduda võiks .
Kerge on märgata , kuidas peaaegu kõik osalised selles situatsioonis aeg-ajalt kõrvaltvaataja positsiooni tõmbuvad ja neile võõraid inimesi pilguga seiravad .
Need , kes on omavahel tuttavad , otsivad sageli põhjust pilkkontakti vältimiseks , kuna võõrad otsivad põhjust silmsideme loomiseks .
Siis olengi mõelnud , et vaatamata sellele , kas inimesed tunnevad huvi autode või aeroplaanide , maksusüsteemi või teoloogia vastu , on nad avaliku elu või allmaategelased , mungad või sübariidid , jagavad nad enamasti huvi inimkeha vastu .
Kuid nii üldine kui inimeste kehahuvi ka ei oleks , on see enamasti üsna hoolikalt peidetud , sest , teadlikult või alateadlikult , on kehahuvi ja sõna “ keha ” ise seotud teatud isikliku kehalise ebamugavustundega ning lisaks sellele huviga kehaosade vastu , mida avalikult näidata ei ole kombeks .
Iga tundev ja mõtlev olend tajub kehast rääkides kõigepealt omaenese keha , millel ta arvab olevat mitmeid puudusi ( korisev kõht , koeranaelad , topeltlõug või kühmus õlad , kui piirduda vähemolulistega ) .
Seetõttu ei kujuta me ka pealiskaudset ja seltskondlikku vestlust keha teemadel tsiviliseeritud ja viisakas seltskonnas üldiselt ette ning isegi põgusad viited ( “ Teie punase nina ja puhaste käte järgi võib oletada , et armastate viskit ” ) kaasvestleja kehale ei aita tutvuse loomisele kaasa .
Kristlikust dualismist pärit keha alavääristamine elab meis visalt edasi .
Võõrandumine , lääneliku tsivilisatsiooni kurblik kaasnähtus , on suures osas ka võõrandumine iseenesest ja oma kehast .
Tsivilisatsioon on möödunud sajandi jooksul panustanud tohutult palju raha , aega ja energiat selleks , et asjad , mida me kasutame , korvaksid meie kehalisi puudujääke ning teeksid elu võimalikult mugavaks .
Inimlik kehaline osavus on taandarenemas pelgalt masinate tööd valitsevatelt juhtpultidelt õigete nuppude leidmise võimeks .
Sellises olukorras suureneb nende inimeste hulk , kes vahetaksid küll meelsasti oma tuimaks muutunud kesta , kuid ei ole valmis tegema vähimatki oma keha heaks .
Seetõttu pole imeks panna , et viimasel ajal on keha moodi läinud .
Keha ise on muutunud kunstnikele uueks meediaks , mille kaudu rünnatakse seksuaalseid tabusid , mis ka vabameelsemaks muutuvas ühiskonnas kunagi ei kao .
Ainet kunstilisteks kehavaatlusteks annavad ka elundite siirdamine ja biooniliste elundiproteeside teema , keha müümise üha mitmekesistuvad võimalused ( “ keha müüb ” ütlevad reklaamigurud , Lõuna-Ameerika faveladest röövitud kehaosi müüvad gangsterid ) , kommertslik ja tavainimest ruineeriv iluideaal , mis suures osas saavutatakse raske meigi ja ilukirurgiavahenditega , atleetvõimlemine ja sumomaadlus , hormoonravi , soo muutmine ning teised enam või vähem vägivaldsed võtted keha kallal .
Psühholoogid õpetavad mõistma ja kasutama kehakeelt , sest ehkki enamik täiskasvanud inimestest on selle oskuse elu jooksul omandanud , on kehalises suhtlemises rohkesti mitmetähenduslikke märke , mida on kerge valesti tõlgendada .
Kuigi pealiskaudsel vaatlusel võib tunduda , et kehakelest rääkides teenitakse triviaalsusi korrates kerget raha , ei saa kehakeele valdamist siiski alahinnata .
Küllap on igaüks mõistatanud koosolekute sõna-sõnalt koostatud stenogramme lugedes , mida seal õieti öelda taheti , kui protokollides ei sisaldu just viiteid zestidele ( “ Kõik teavad , et noh … ( koputab nimetissõrmega oimukohale ) ” ) .
Kehakeele ja kõnekeele kasutamise vahekord ning kehakeele märgistik erinevad kultuuriti õige oluliselt ning loodusrahvaste lugusid ja müüte üles tähendavad misjonärid on sageli jäädvustanud omaeneste väärarusaamu sellest keelest .
Väga sageli võib avalike esinemiste puhul jälgida , et kõneleja jutt ja liigutused ei taha kuidagi kokku minna .
Paljud tippjuhid ja suured manipulaatorid on kehakeele nüanssideni selgeks õppinud - suurte panuste korral sõltub sellest palju .
President Clintonil olnuks näiteks sadadest kaameratest sihituna raske valetada oma armusuhete kohta Monica Lewinskiga , kui ta ei vallanuks seda kunsti perfektselt .
Kehal on oluline koht ka New Age'i liikumise laialivalguvas korpuses .
Vaatamata New Age'i liikumise teoreetiliste lähtekohtade ebamäärasusele ja eklektilisusele , juhivad uusaegsed tähelepanu väga olulistele momentidele , eelkõige sellele , et tänapäeva mõistusekeskne läänelik inimene ei ole oma kehaga just eriti sõbralikes suhetes .
Kommertsliku meedia loodud kehalise ilu etalonid murendavad murdeeast alates inimeste usaldust keha suhtes ja meie siiamaani normatiivide täitmisel põhinev koolikehakultuur võib selle täielikult röövida .
Kuid ka sportlikult võimekas inimene võib ühekorraga avastada , et ta on kogu elu jooksul kasvatanud stressis lihasmassi või treeninud mõningaid lihaseid keha üldise tasakaalu arvelt , ning imestada , miks treenitud keha pole sugugi terve , või puudub selles terve vaim .
Võistlusspordialade harrastamisega kaasneb tohutu pinge , nende treeningutüüpide puhul , mis on suunatud parema väljanägemise saavutamiseks , ignoreeritakse samuti keha tundeelu .
Keha / vaimu holistlikku ühtsust on maailma eri paigus erinevatel aegadel siiski mõistetud - taoistlike ja joogatehnikate tõhususest räägib nende praktiseerijate pikaealisus ( ehkki vigadel on neis süsteemides sageli soolane hind ) , mis pole pelgalt legend .
Sügavasse depressiooni langenud inimene püüab kriisist välja pääseda eeskätt mõeldes , mis on ta elus valesti läinud ega pööra enamasti tähelepanu oma emotsionaalsetele reaktsioonidele , mis vahenduvad kehaliselt ( “ puhast ” mõtet ei taju me kunagi kehaliselt , emotsioonid ja tundevarjundiga mõtted on alati seoses kehaga ) , hõivavad ja koormavad närvisüsteemi ja võivad selle lõpuks välja kurnata .
Väljaspool rangelt teaduslikku diskussiooni on hakatud rääkima kehamälust .
Emotsioonide jäljed näivad elavat pikka aega isegi väljaspool me närvisüsteemi , lihastes ja siseorganites , ning toidavad mälujälge , mida arvame peituvat ajus ja mida me , juhul , kui mälestus on meile valuline , tagajärjetult kustutada püüame .
Isegi siis , kui me enda meelest oleme rahulikud ja lõõgastunud , võib tubli tosin meie keha pisi- ja süvalihast olla väsitavas valveseisundis .
Selliste pingete lahendamiseks on välja töötatud terve hulk tehnikaid , näiteks eutoonia ja aleksandertehnika .
Ka vanad india jooga ning hiina ja jaapani “ sisemiste ” võitluskunstide - tai chi , aikido , kung fu jt. harjutused on eeskätt suunatud liigutuste sooritamise vabadusele ja pingeteta kehahoiule , kusjuures energiavoolu kehas suunatakse “ õige hingamisega ” .
Inimkeha bioloogilised eripärad
Inimkeha on intrigeeriv nähtus bioloogilisest vaatekohast .
Evolutsionistid ei oska päris veenvalt seletada , miks tekkis neljakäeliste ja karvaste primaatide arengus nii pentsik eluvorm .
Kui ühed neist peavad karvadeta keha ja püstiasendit kohastumuseks vee-eluviisile , siis konservatiivsema arvamuse kohaselt siirdusid inimeste eellased vegetaarselt dzunglieluviisilt savannidesse jahile .
Inimese püstine asend võimaldas siis pidevalt hoida silmi taimestiku horisondist kõrgemal ja kanda suuremat jahisaaki , vabanenud kätel aga hoida relvi ja tööriistu .
Kuid millised vertikaalasendi omandamise põhjused ka poleks olnud , oli muutus igatahes dramaatiline .
Ahvi peidetud ja haavatav alapool pöörati täies ulatuses maailma karmi palge vastu .
Kaela ja vaagna asend muutusid põhjalikult ning sünnitamine läks märksa raskemaks .
Kahele jalale tõustes kaotasime oma liikumiskiiruse ning asetasime oma seljale tohutu koormuse .
Karvkatte kaotamise tõttu tuli meil tõsta oma energeetilist käivet ja leida rohkem süüa .
Selle , mille oleme arengu käigus kaotanud , oleme võimsalt kompenseerinud aju ja käte arenenud võimalustega .
Vaatamata eeltoodud piirangutele on inimesest kujunenud üliedukas bioloogiline liik , kellel on õnnestunud vabaneda suurest osast loomariigis universaalselt toimivaist ökoloogilistest ja evolutsioonilistest regulatsioonimehhanismidest ning täita üsna piiramatult paljunedes kogu planeet .
Seetõttu kipume unustama , et inimene kõigi oma naha ja karvadega on jäänud , vaatamata tänapäevasele luulele ja teadusele , eetikale ja prügikäitlusele , kosmosetehnoloogiale ja missivõistlustele , liigina praktiliselt samaks , kes ta oli umbes 50 000 aastat tagasi .
Esimest korda tõi võiduka V-märgi käibele inglise peaminister Winston Churchill ja eestlastele on see õige käepärane .
Kasutades sama märki , peopesa ettepoole pööratult , võib aga Inglismaal hätta jääda .
Kui teete Londoni trammis taolise zesti , öeldes : “ Two tickets , please ! ” , saate tõenäoliselt konduktorilt vastuseks : “ The same to You !
” Olete sümboolselt osutanud kohale , kus jalad kohtuvad seljaga .
Inimese käitumise põhimallid on vähemalt etoloogide arvates aegade jooksul õige vähe muutunud .
Aristotelese poolt münditud metafooris “ inimene on poliitiline loom / zoon politikon / ” võib rõhuasetus olla nii esimesel kui teisel poolel .
Suhet inimese sotsiaalse ja bioloogilise alge vahel on võimalik esitada Thomas Hobbesi vaimus , kes käsitles inimloomust vägivaldse ja egoistlikuna ning pidas kultuuri mehhanismiks , mis bioloogiliste egode konflikti mõnevõrra pehmendab ja peidab .
Teisiti arvas J . J Rousseau , kes pidas esiaja inimest õilsaks metslaseks , keda tsivilisatsiooni areng on vaid korrumpeerinud .
Inimese ja elaja vahekordi on püütud klaarida kogu evolutsiooniteooria arengu jooksul .
Darvinismi sünnist alates on hoogu saanud eeskätt metafoori hobbeslik arendus .
Purjetades “ Beagle ” ' il ümber maailma , oli Darwin šokeeritud kohtumisest Tulemaa päriselanikega , keda ta kirjeldas kui inimesi nende kõige madalamas ja metsikumas olekus .
Üsna enesestmõistetavalt kuulus küsimus selle kohta , kuidas taolistest metslastest võisid kujuneda viktoriaanlikud kaunishinged , Darwini arvates nende hulka , millele tema vastloodud bioloogiline teooria oleks pidanud suutma vastata .
“ Inimese põlvnemises ” mõtisklebki Darwin neil teemadel ja leiab , et kuna inimene on ainus loom , kes suudab arutleda oma tegude tagajärgede üle , on ta võimeline selle uudse kvaliteedina ilmuva süütunde ajel kontrollima oma pärilikke instinkte .
Darwini nõbu Francis Galton sai neist väidetest tõuke eugeenika põhjendamiseks , arvates , et loomu poolest patust inimest saab parandada tuviaretaja võtteid kasutades .
Sigmund Freud üritas hiljem ehitada kogu psühholoogiat evolutsiooniteoreetilistele alustele .
Selles järjeloos olen kasutanud primaatide käitumist uurinud , kuid eeskätt publitsistina tuntuks saanud Desmond Morrise töid , mida enamik etoloogidest peab liiga julgeiks ja teaduslikult nõrgalt põhjendatuiks .
Võib eeldada , et inimliigile on alati olnud omane kindel hulk emotsionaalseid tunge , mis väljenduvad evolutsiooniliselt kindlakskujunenud moel .
Aja jooksul on paljud taolistest instinktiivsetest käitumismallidest saanud vaid peenemad nimed - jahiinstinkti kooperatsioonil ja koostööl põhinevaid elemente nimetatakse tööeetikaks , nokkimisjärjekorda klassivõitluseks , paarisidet abieluks , hõimuidentiteeti kultuuri järjepidevuseks .
Nende ja paljude teiste puhul on praktiliselt raske eristada bioloogilist komponenti sotsiaalsest ning silma teritamiseks tasub mõnikord mõelda ka utreeritult bioloogiliselt .
On selge , et “ loomalik ” või “ elajalik ” pärand , mis kõlavad halvasti , ei sisalda üksnes destruktiivseid tunge .
Karjaeluviisiga loomadel on koostöö ja hoolitsus liigikaaslaste eest arenenud vähemalt konkurentsisuhetega võrdsel määral .
REIN KURESOO ( 1959 )
on vabakutseline literaat ja kunstnik
Pildid :
- .
Praeguseks kannab Maa juba üle 6 miljardi inimese .
Hiigellinnades elavad inimesed on seetõttu seatud vastakate tunnete ette - ühelt poolt tunnevad nad tarvet rõhutada oma kordumatut eripära , milleks üldjuhul riietuse , soengu , ehete ja kosmeetika mitmekülgne kasutamine loob piisavalt võimalusi mõõdukaist äärmuslikeni .
Selle tungi kõrval elab edasi ka ürgne tung näidata välja sarnasust või identsust oma hõimu teiste liikmetega , mida väljendatakse laulupidudel , kuid kõige äärmuslikumalt sõjaväes ning spordivõistlustel .
Uku Masing on selle kohta öelnud : nii ühiskond kui iga kordumatu persoon eeldavad , et iga mina on kordumatu ( olles juba ainuüksi sellepärast väärtus omaette ) ja ühtaegu konformne teatud normidega , / … / see oivaline ja originaalne mina , millest kõik nõnda palju lugu peavad , kelle võimeid igaüks on tahtnud arendada , ei ole ometi midagi muud kui üks spetsiaalväljaanne kukeaabitsast .
IMSI MasterClips CD foto
- .
Veel kehavaatlusi .
IMSI MasterClips CD foto
- .
Inimese nägu ( 1 ) .
IMSI MasterClips CD foto
- .
Inimese Nägu ( 2 ) .
IMSI MasterClips CD foto
- .
Mees , kes vahetas kesta .
IMSI MasterClips CD foto
- .
Kõht .
IMSI MasterClips CD foto
- .
Lihased .
IMSI MasterClips CD foto
- .
Inimkeha puhul intrigeerib kõiki mehe- ja naisekeha erinevus .
Lisaks esmaste sootunnuste igivanale lahknemisele on mehed evolutsioonilise tööjaotuse käigus spetsialiseerunud jahipidamisele , naised enam korilusele ja laste kasvatamisele ning need kohastumused avalduvad kehaehituses .
Mehed on üldiselt musklilisemad , naiste kehas akumuleerub rasvkude kergemini .
Meeste aktiivsem eluviis nõudis suuremaid kopse ja vastavalt sellele on neil ka laiem rinnakorv , sünnitamiseks on kohastunud naise laiemad puusad .
Kõiki olulisemaid soolisi iseärasusi on erinevais kultuurides eri aegadel püütud rõhutada , muutes mehi supermaskuliinseiks ja naisi superfeminiinseiks .
Tänapäeva liberaalses keskkonnas , kus nii kodutöödele kui ka väheste laste kasvatamisele kulub üha vähem energiat , on just naised hakanud omaks võtma pseudomaskuliinseid jooni .
IMSI MasterClips CD foto
- .
Figuur .
IMSI MasterClips CD foto
JUHA VALSTE
Kaelkirjakud - savannide pikakaelalised tuhandekilosed kaunitarid on tänaseks rahvusparkidesse surutud .
Osad selle evolutsiooniõpetuse mudellooma alamliigid on hoopis väljasuremise piiril .
Aafrika savann poleks aga enam õige savann ilma nende ebatavaliste loomade kõrgete pikakaelaliste siluettideta silmapiiril .
Kaelkirjak ja Kongo ürgmetsades elav okaapi on ainsad kaelkirjaklased .
Nad kuuluvad sõraliste seltsi - kaelkirjaku ja okaapi lähimad sugulased on hirved , põdrad , veised ja antiloobid .
Kaelkirjak on olnud üks Aafrika edukamaid suursõralisi : veel möödunud sajandi lõpul elas ta kõikjal Saharast lõunasse jäävatel savannialadel .
Neid võis kohata kogu Sahelis , Ida-Aafrika poolkõrbetes ning Lõuna-Aafrikas Oranje jõe ja Natalini välja .
Praegu elab enamik kaelkirjakuid rahvusparkides ja kaitsealadel , mujal leidub neid vaid mõningates hõredalt asustatud piirkondades , Sahelis , Kirde-Keenias ja Somaalimaal .
Suurimad kaelkirjakupullid kaaluvad ligi 2 tonni , täiskasvanud isaste keskmine kaal on 1,2 tonni ja emastel 830 kilogrammi .
Sõltuvalt toidu kvaliteedist ja koostisest sööb kaelkirjak tavaliselt 50 - 70 kg päevas .
Nad valivad hoolikalt toitu , eelistades lehti , võsusid , pungasid , vilju ja õisi , ning nende seedimine on silmatorkavalt tõhus nagu mäletsejatel ikka .
Üks savanni ruutkilomeeter elatab kõigi teiste taimtoiduliste kõrval ära ka kaks täiskasvanud kaelkirjakut .
Kaelkirjakuga ei konkureeri ükski teine liik , välja arvatud ehk elevandid , sest keegi ei suuda nii kõrgelt toitu hankida kui nemad .
Kaelkirjakud on suurepäraselt kohastunud sööma akaatsiate ning teiste savannipuude ja - põõsaste lehti ja pungasid .
Teiselt poolt on ka need taimed kohastunud kaelkirjakutega ( õigemini küll nende vastu ) : nende okstele on aegade jooksul ilmunud astlad ning vigastamise korral moodustub puu lehtedes ja pungades kiiresti halvamaitselisi mürgiseid aineid .
Kaelkirjakud liiguvad ringi oma reviiri piires , mille suurus võib ulatuda mõnest ruutkilomeetrist mõnesaja ruutkilomeetrini .
Reviir koosneb südamikust , kus elu peamiselt toimub ja seda ümbritsevast puhveralast .
Kaelkirjakud ei kaitse oma reviiri teiste eest ning kõrvuti elavate pikk-kaelte asualad kattuvad tihti osaliselt .
Kattuvate reviiridega kaelkirjakud ühinevad lõdvalt seotud karjadeks , kust kogu aeg tullakse ja minnakse .
Ühiselu arendavatel loomadel on reeglina hierarhia , mis määrab eelkõige selle , milline isasloom pääseb esimesena paaritama indlevat emaslooma .
Kaelkirjakutel pole kindlat innaaega , emasloom võib indlema hakata ükskõik millisel aastaajal .
Emased saavad suguküpseks viie aasta vanuselt , isased paar aastat nooremalt .
Noored isased aga ei pääse tavaliselt paaritama indlevat emast .
Pullide võitlustes emaste pärast on kõige määravam tegur isaslooma suurus .
Kaelkirjaku kandeaeg on 14 - 15 kuud .
Vastsündinu on ligikaudu 100 kilogrammi raskune ning pooleteise meetri kõrgune .
Viis minutit pärast sündimist suudab ta juba jalule tõusta .
Kaelkirjakutel on erilised poegimispiirkonnad , kuhu emased lähevad vahetult enne sünnitust .
Serengeti piirkonnas vaadeldi 89 tiinet emaslooma ning ainult viis neist tõid poja ilmale mujal kui sünnituspiirkonnas .
Emasloomad tulevad teist korda sünnitama reeglina täpselt samasse paika kui esimene kord .
Sealsamas Serengetis tulid kõik vaadeldud 25 emaslooma teisel korral sünnitama samasse paika , kus nad esimest korda poja ilmale tõid , ühel korral poegis emane vaid 15 meetrit eemal oma esimesest sünnitamispaigast .
Kindel ühine poegimispiirkond võib olla vajalik selleks , et samas paigas sündinud poegi kergemini ühte karja liita .
Pojad ühinevad noorloomadest moodustuvatesse karjadesse ehk “ lasteaedadesse ” ühe-kahe nädala vanuselt .
Oma käe peal on need karjad tavaliselt keskpäeval kui emad toituvad ning kiskjad enamasti puhkavad .
Kaelkirjakupoeg lahkub “ lasteaiast ” 3 - 4 kuu vanuselt ning hakkab liikuma ema sabas .
Ema imetab oma järeltulijat 6 - 12 kuud .
Esimene eluaasta on noorele kaelkirjakule ohtlik aeg , sest 50 - 75 protsenti neist saab selle jooksul hukka .
Enamasti lõpeb nende elu lõvide , hüäänide , leopardide või krokodillide hammaste vahel ning mõnigi kord langevad nad ka inimese ohvriks .
Täiskasvanud kaelkirjakut võib tõsiselt ohustada vaid lõvi , kes ei jäta ka sobivat võimalust kunagi kasutamata .
Kaelkirjak saab end kaitsta vaid jalahoopidega ning kui lõvil õnnestub rünnata ootamatult ei ole pikk-kaelal kuigi palju võimalusi eluga pääseda .
Ent uurijad on ka mitmel korral näinud , kuidas kaelkirjak surmab ühe jalahoobiga teda ründava lõvi .
Kõige ettevaatlikumad on kaelkirjakud jooma minnes , sest nad peavad veeni küünitumiseks väga ebamugava asendi võtma .
Maailma kõige pikem kael
Täiskasvanud isase kaelkirjaku pea kõigub 5 meetri kõrgusel maapinna kohal .
Umbkaudu pool sellest kõrgusest langeb tema pika peene kaela arvele .
Pikkusest hoolimata on kaelkirjakusama palju selgroo kaelalülisid kui inimeselgi , ehk kokku seitse .
Kaelkirjaku kaelalülid on seega märkimisväärsete mõõtmetega .
Pikk kael toob kaasa ka probleeme .
Vere pumpamine rindkerest ligi kolme meetri kõrgusele nõuab tohutult jõudu ja energiat - kaelkirjaku süda on jalgpalli mõõtu .
Teine mure seondub vererõhu vaheldumisega ajus kui pea langeb kiiresti kolm meetrit südamest kõrgemalt sellest kaks meetrit allapoole , näiteks siis kui loom kummardub jooma .
Seda probleemi leevendavad kaelaveenides leiduvad erilised klapid , samuti peapiirkonna veresoonte erakordne venivus .
Vererõhk muutub vaid mõõdukalt ning kaelkirjak ei minesta iga kord kui jooma asub .
Kaelkirjakud ulatuvad sööma lehti suurte puude alumistelt okstelt ja võra keskosast .
Paljudes piirkondades on kaelkirjakute peamiseks toiduks akaatsiate lehed ; nende kaela pikkusest piisab , et küünituda enamiku akaatsiapuude ladvani välja .
Akaatsiad on küllaltki ogalised , ogade vahel aga kasvavad väiksed mahlakad lehed .
Kaelkirjakuid aitavad nende lehtede noppimisel tundlikud mokad ja silmatorkavalt pikk , tugevapinnaline keel , millega saab maiuspalu näpsida juba 45 sentimeetri kauguselt .
Omapärane on ka selle maduja sarvpinnalise moodustise värv - mustjassinine .
Kaelkirjakule lisavad veetlust veel tema pead kroonivad lühikesed pehme naha ja karvadega kaetud sarved ja mustvalged liikuvad kõrvad .
Isastel kaelkirjakutel võib olla isegi kolm sarve , viimane turritab tavalise sarvepaari ees , otsmikul .
Isaste koljul leidub tavaliselt veel mitmesuguseid mõhnasid ja luuharju .
Kõrvade vahelt algab karmidest lühikestest karvadest moodustunud hari , mis ulatub kuni abaluudeni .
Õlad asuvad neil loomadel laudjast palju kõrgemal , mille tagajärjel on kaelkirjaku selg tugevalt längus .
Meetripikkust saba ehib vägev must tutt , millest muiste valmistati vaid pealikutele väärilisi kärbsepiitsasid ning kõikvõimalike võimumeeste valitsussauade ilustusi .
Kaelkirjakute karvastik on pruuni-kreemjasvalge kirju .
Pruun värvus varieerub helebeezist kuni mustjaspruunini , kõige tavalisem on punakas- või kaneelikarva pruun .
Kaelkirjaku keha kaunistavad laigud võivad alamliigist sõltuvalt olla vahtralehe- või nurgelise kujuga , terve või sakilise servaga , suured või väiksed , kitsamate või laiemate vahedega .
Kõige kummalisema välimusega on nn. võrk-kaelkirjak , kelle suuri ebakorrapärase kujuga hulknurkseid laikusid lahutab vaid kitsas hele joon , mis moodustab suuresilmalise võrgu kujundi .
Valge kaelkirjak
Olime veetnud nädala Meru rahvuspargis Keenias , mis asub sadakond kilomeetrit Nairobist kirdes Isiolo linna lähistel .
Tulime Meru Mulika Lodge'ist , kohalikust poekesest oma varusid täiendamast .
Sõitsime maastikuautoga aeglaselt üle uhke kulurohuga kaetud savanni kui järsku märkasime kaugel eespool akaatsiate ümber seisvaid kaelkirjakuid .
Kari paistis koosnevat mõnest täiskasvanud ja ühest noorest loomast .
Nende juures oli aga midagi veidrat .
Äkki hõikas mu kaaslane , Anne , et ma auto seisma jätaksin .
Kui masin peatus , vaatas ta kaelkirjakuid aknast binokliga ja sõnas : “ See poeg on albiino !
” Koukisin hämmastunult tagapingilt oma binokli , ja tõsi , mis tõsi - tilluke kaelkirjakuhakatis oli sõrgadest sarvedeni piimvalge .
Sõitsime ettevaatlikult lähemale , et sellest looduse veidrusest pilti teha .
Kaelkirjakud olid aga tähelepanuväärselt arad .
Nähes autot lähenemas , alustasid nad kohe taandumist .
Mõni pilt õnnestus võtta , siiski kahjuks liiga kaugelt .
Enne Merust lahkumist nägime valget kaelkirjakut veel mõnel korral .
Arutlesime , et kas valget looma ähvardab suurem tõenäosus kiskjate küüsi langeda kui n.-ö. tavalist .
Noored kaelkirjakud on ju lõvide üks lemmiksaake , vanaloomi nad siiski pelgavad .
Ent kuidas jääda ellu ekvaatori põletava päikese all , kui nahas ega karvades pole teragi kaitsvat pigmenti ?
Tookord jäidki need küsimused vastuseta .
Mitu aastat hiljem lugesime Ida-Aafrika looduskaitseseltsi väljaandest “ Swara ” , et Meru rahvuspargis elab täiskasvanud albiino-kaelkirjak , kes on turistide seas suurt huvi ja hämmastust tekitanud .
Seal oli ka pilt lumivalgest loomast .
See on ju “ meie ” kaelkirjak !
Järelikult oli ta siis üliohtliku noorusaja edukalt üle elanud .
Saab näha , kas ta leiab endale ka paaritumiskaaslase ning albinismi põhjustavad geenid kanduvad edasi .
Kas kasuka värvil on ka kaelkirjakute kosimiskommetes mingit tähendust ?
Isaste kaelaväänamine
Mõned aastad hiljem oli meil õnne jälgida kahe isase kaelkirjaku “ kaelamaadlust ” Maasai Maras .
Sõitsime mööda Mara jõe kallast , metsa servas , kust avanes suurepärane vaade kõrval laiuvale savannile .
Maastikuauto katuseluuk oli lahti , nii et sealt pääses mõnusalt ümbrust silmitsema .
Olime just näinud uhket vana gasellikotkast , arvukaid savannigaselle ja topiantiloope ning mõnda gnuud .
Äkki silmasime kahte kaelkirjakut , kes olid justnagu teineteise ümber põimunud .
“ Hei , kuule !
Neil on seal kosimine käsil !
Pea kinni !
” Peatasin auto tasahilju , järsk pidurdamine oleks katuseaknast vaatleja teeäärsesse põõsastikku paisanud .
Seiskasin mootori ning me mõlemad asusime kaelkirjakuid vaatlema .
Nad olid üpris kaugel , mõnesaja meetri kaugusel savannis , ent ma ei tahtnud roobasteelt lahkuda , sest savann oli niikuinii risti-rästi sõidujälgi täis .
Säärane piiramatu sõitmine aga lõhub pinnast , reostab maastiku üldilmet ja häirib loomi .
Ei tahtnud mina sellesse enam oma panust lisada .
Kaelkirjakutel oli selgelt tõsi taga .
Nad seisid külg külje vastas ja käänasid oma kaelu vastastikku teineteise kaela ümber .
Vahepeal üritas üks , siis teine anda peaga vastasele hoop , nood aga ei tundunud olevat küll kuigi tõsised .
Vaatasime toimuvat ja imestasime , et miks midagi ei juhtu ?
Äkki ütles Anne : “ Kuule , kas need pole mitte mõlemad isased ?
” Uurisin ka ise asja põhjalikumalt ning , pagan võtaks , seda nad olid !
Kas me olime siis peatunud , et jälgida kahe kõrvalekaldega kaelkirjakupulli armumängu ?
Sõitsime pettunult minema .
Olime võtnud ka mõningaid pilte , kuid loodetud kaelkirjakute paaritusfotosid me ei saanud .
Hiljem saime raamatutest teada , et säärane käitumine on kaelkirjakute seas üldlevinud .
Noored isased klaarivad “ kaelamaadlusega ” jõuvahekordi .
Nii selgitatakse välja tugevamad ning välditakse ka ühtlasi üksteise vigastamist .
Taltsad kaelkirjakud
Jalutasime Mkuzi rahvuspargis parkimisplatsilt loomade joogipaiga poole , kuhu oli ehitatud ka vaatlusmajake .
Jalgrada keerles läbi hõreda akaatsiasalu .
Paremal pool laius kõrge rohuga savann , kus umbes saja meetri kaugusel sõid sebrad , impalad ning mõned kaelkirjakud .
Peatusime , et vaadata loomi , kes ei teinud meist väljagi ning sõid rahulikult edasi .
Kaelkirjakud asusid kogunisti otse meie suunas liikuma , ilmse plaaniga akaatsiatega maiustama hakata .
Nad tulid aina lähemale ja lähemale .
Nende loomade suurust tajud alles siis , kui nad on tõesti lähedal - need polnud küll suurimad võimalikud loomad , kuid sellest hoolimata väga suured .
Seisime tasakesi paigal ja ainuke , heli mis vaikust lõhestas oli kaamerate vinnastamismootorite surin , kui uus kaader ette keriti .
Kõige lähem kaelkirjak oli meist alla kümne meetri kaugusel .
Sellest loomast paistsid eelkõige jalad ning akaatsiad olid tema jaoks nõnda madalad , et ta pidi ladvaokste söömiseks kummarduma .
Vahetevahel langetas kaelkirjak siiski oma pea ja heitis pilgu meile .
Tema suured lahked silmad ja kaunid kaarduvad silmaripsmed lõid sest tohutust loomast pildi kui rahumeelsest ja sõbralikust elukast .
Kaelkirjak silmitses meid pikalt , lõuad rütmiliselt akaatsialehti jahvatamas , siis tõstis jälle pea ja jätkas lehtede napsimist .
Ta teadis väga hästi , et me seisame siinsamas ning vaatame teda ja tema kaaslasi .
Oli väga eriline tunne viibida nõnda suure metslooma läheduses .
Kaelkirjakud olid aga väga rahulikud , ühe puu juurest teise juurde liikudes ei tulnud nad meile lähemale kui kümme meetrit .
Meie saime neist aga suurepäraseid portreevõtteid
Kaelkirjakute söömiskombed olid hoopis teistsugused kui näiteks elevantidel , kes tavatsevad puid maha murda ja suuri oksi katki väänata , et mõnd lehekest kätte saada .
Kaelkirjak valib hoolikalt , mida suhu ampsab ning nopib oma tundlike mokkade ja pika keelega vaid kõige paremaid suutäisi .
Pikk keel lipsab järjepanu suust välja ja nilpsab teravate okaste vahelt mahlaseid suutäisi .
Asteldeta puude oksad veab kaelkirjak niisama suust läbi ja rebib hammastega lehed lahti .
Seisime kümmekond minutit kaelkirjakuid vaadeldes .
Need liikusid aeglaselt üle raja ja siirdusid sügavamale metsa .
Nende pika kaela otsas kõikuvad pead kadusid meie vaateväljast .
Pildid :
- .
Kaelkirjak .
JUHA VALSTE foto
- .
Noor albiinokaelkirjak Meru rahvuspargis Keenias .
Need on tüüpilised võrkkaelkirjakud ( Giraffa camelopardalis reticulata ) .
JUHA VALSTE foto
- .
Kaelkirjak võib ka maas pikutada .
Seda pilti näeb siiski harva , sest loomad üritavad turvalisuse huvides siiski jalul püsida .
JUHA VALSTE foto
- .
Uhke kaelkirjakupull Nairobi rahvuspargist Keenias .
Näha on otsa ees asuv kolmas sarv .
KALLE JA STEN SUUROJA
Eesti geoloogide viimaste aastate üks huvitavamaid leide - Neugrundi madala piirkonnas end merepõhjas varjav meteoriidikraater , on täna peaaegu samasugune nagu viissada miljonit aastat tagasi .
Küll on aga muutunud paari viimase aasta jooksul suuresti meie teadmised , mis selle kraatri kohta on lühidalt kirjas ka 1997. aastal ilmunud “ Horisondis ” nr 7.
Kui tollal oli vaid kaunis hüpotees ja geofüüsikaliste uuringutega ( seismoakustiline pidevprofileerimine ) oli enam-vähem usutava tõenäosusega kindlaks tehtud meteoriidikraatrile sarnaneva struktuuri olemasolu , siis tänaseks on kõik see saanud vaieldamatuks reaalsuseks .
Selle tõestamiseks pidid geoloogidest merepõhja uurijad üksjagu vaeva nägema ja ise merepõhja vajamineva informatsiooni järele sukelduma .
Oma silm on ikkagi kuningas .
Nii nagu ei seota vilja pahmava härja suud , ei saa keelata ka uurijal pöörata erilist tähelepanu tema avastatud imelistele loodusnähtustele .
Esimesed inimesed kraatrivallil
Esimene ja Neugrundi kraatri avastamise seisukohalt vahest kõige olulisem ekspeditsioon algas 1998. aasta 8. juunil uurimislaeva “ Mare ” kodusadamast Pirital .
Ajaloolised sündmused hakkasid hargnema juba järgmisel päeval - 9. juunil , kui ligikaudu 4 meremiili kaugusel Osmussaarest kirdes heideti ankur .
Keskpäeva paiku laskusid allveearheoloogidest sukeldujad Vello Mäss ja Andres Eero merepõhja , jättes hetke otsustavusest närveldavad geoloogid laevatekile tammuma .
Pool tundi ärevat ootust , ja juba kerkisidki laeva kõrvalt mullikobarad , mõni hetk hiljem ka sukeldujad ise , kaasas sibulavõrgust konstrueeritud koti põhjas esimene saak .
Kivid !
Parasjagu suured , parasjagu rasked ja …
Jah , just sellised nagu geoloogid olid oodanud - kunagises hiidplahvatuses purustatud kristalse aluskorra moondekivimid 1  .
Piisas ainsamast pilgust neile , et öelda : just need on Loode- ja Lääne-Eestis ning sealsetel saartel nii tihti ette tulevad bretšarahnude lähtekivimid .
See , mida oli otsitud , mille olemas-olusse vargsi usutud , oli kinnitust leidnud .
Merepõhjast pinnale toodu ja silmaga kaetu rääkis selgemast selgemat keelt sellest , et otsitud Neugrundi meteoriidikraater on leitud !
Mitte üksnes meteoriidikraatri , vaid ka veel ühe teise sündmuse poolest oli see hetk ajalooline .
Esimest korda , ja võib julgelt öelda , et sellesinatse maailma loomisest peale , küündis inimkäsi Eestimaa piirides katsuma kristalse aluskorra pinda - paika , milleni ta seni vaid sügavate puuraukude kaudu oli jõudnud .
Esimesele sukeldumisele järgnes teine , kolmas jne . , ning igaüks lisas midagi uut äsjatehtud avastusele .
Sukeldujate arvamus oli ühene , midagi niisugust nad Eestimaa piires igatahes senini ei olnud näinud .
Rippuvad kaljuseinad sööstavad päikesevalgusest otse mustavasse sügavikku , lõhedel ja koobastel pole lõppu ega algust .
Tuntakse kaasa geoloogidele , kes kõike seda üksnes nende juttude , videolindi ja kaasatoodud kivimpalade järgi peavad ette kujutama .
Aga ette kujutada nad oskavad , sest kust muidu see lausa palvena kõlav soov : “ Mehed , kas suudaksite veel veidi sügavamale minna !
” Geoloogid on sukeldujate käe läbi saanud pea täieliku tõestuse oma hüpoteesile , aga seda kõige tähtsamat , kraatri põhjas olevaist meteoriidiplahvatusel peeneks jahvatatud kivimeist ( impaktiitidest ) , ei ole ikkagi veel ühtegi esinduslikku näidist .
Vello Mäss , meie üks kogenumaid süvasukeldujaid , vangutab pead ja ütleb , et kui hädasti vaja , siis viie-kuuekümne meetrini võiks ehk veel proovida .
Viimane elustav valguskiir kustub kusagil kahe-kolmekümne meetri sügavusel , ja edasi on tõesti ainult põhjatu pimedus .
Tegelikkus teeb siin aga omad parandused ja võtab ära vajaduse sedavõrd sügavale minekuks , sest juba neljakümne viiest meetrist sügavamal on kraatrivalli nõlvad kaetud mudaga ja geolooge huvitavat kivimit ennast ei ole enam näha .
Üritatakse küll kolmel korral erinevates kohtades , aga tulemus on ikka sama .
Kuid ka saavutatud nelikümmend viis meetrit valmistab geoloogidele üllatuse , mis sunnib neid oluliselt revideerima seniseid tõekspidamisi kraatri vanusest .
Mis siis selgus ?
Kraatrit täitvatest kivimitest võetud proovid ( glaukoniitliivakivi , diktüoneemakilt , liivakivi ) kuulusid kivimitele , mis on tunduvamalt vanemad kui kraater , mille sees need asuvad .
Kuna see on võimatu , siis oli põhjust oletada , et ka kraater ise on seniarvatust mõnevõrra vanem .
See tähendas aga omakorda seda , et Osmussaare ranna-astangu paekivides nähtavaid merepõhja efektselt mõjuvaid purustusnähte ei saanud enam kuidagi siduda Neugrundi kraatrit tekitanud meteoriidiplahvatusega .
Kus on siis Neugrundi plahvatuse jäljed ?
Geoloogid ei jäänud jänni ja tulid välja uue , olukorraga sobiva ning pea sama kauni hüpoteesiga .
Nad sidusid Neugrundi meteoriidiplahvatuse Loode-Eesti puuraukudest leitud alamkambriumi vanusega savides esineva paarikümne meetri paksuse purustatud kivimite ( bretšade ) lasundiga .
Viimane näis samuti viitavat mingile tolleaegsele , tuhandeid ruutkilomeetreid haaranud katastroofilisele sündmusele .
Sellest ka uuele olukorrale vastav kraatri vanus - ligikaudu 540 miljonit aastat .
Järgnevad 1998. aasta ekspeditsioonid
Esimesele 1998. aasta ekspeditsioonile järgnesid veel teine ja kolmaski .
Aeg jõudis lõpuks nii kaugele , et ka sukeldumiskogemuse ja varustuse omandanud geoloogid ise pääsesid oma veealuse uurimisobjekti - Neugrundi meteoriidikraatri - juurde .
Kogunes sadu proove ja pea samajagu kilomeetreid merepõhja sondeerimise profiile külgvaate sonariga .
Arusaadavalt lisandus iga sukeldumisega ka täiendavat informatsiooni kraatri ehitusest .
Kraatri lähiümbruse merepõhjas asuvate mõnekümne meetri kõrguste ja mitmesajameetrise läbimõõduga küngastele tehtud sukeldumised näitasid , et needki koosnevad kraatri ringvallile väga sarnase koostisega kivimist , millele nüüd juba oma nimigi oli antud - neugrundbretša .
Need , kraatri ringvallist 1 - 2 kilomeetri kaugusel asuvad hiidpangased , on sinna paisanud kraatrit tekitanud meteoriidiplahvatus .
Seeläbi hakkas välja kujunema arvamus , et suur osa Loode- ja Lääne-Eestis näha olevaist neugrundbretša koostisega rändrahnudest ei pärine mitte niivõrd Neugrundi kraatri ringvallilt , kuivõrd just kraatrist väljapaisatud pangastest .
Oma praegustele asukohtadele on need rändkivid tarinud loomulikult mandriliustikud .
Merepõhja uurimise käigus ei leidnud oma rahulduse üksnes geoloogid , vaid üksjagu kordaminekuid langes ka nende koostööpartnerite , Eesti Meremuuseumi allveearheoloogide osaks .
Vaadeldes külgvaate sonariga Osmussaare läänekalda astanguid , satuti mõnesaja meetri kaugusel kaldast 30 meetri sügavusel poolkogemata sealsamas Esimese maailmasõja aegu sakslaste uputatud Vene sõja-transpordilaevale “ Dago ” .
Nagu hiljem selgus , ei olnud see sugugi nii poolkogemata , sest meie tuntud meresõiduajaloo uurija Vello Mässi ligi viitsada Eesti vetes olevate oletatavate laevahuku kohtade kataloogis oli see paik juba ammu väljaselgitamist vajavana kirjas ja oma uurimislaeva suunas ta sinna enam kui juhuslikult .
Sukeldumised laevale , mis vaatamata oma kurvale saatusele oli veel küllaltki hästi sälinud , näitasid kätte nii selle huku põhjuse kui ka tagasihoidliku relvastuse - kaks väikest kahurit ja muud ei midagi .
Väiksem neist , kenal pronksalusel suurtükk , mis 1999. aastal üles tõsteti , on tänaseks ilmselt juba oma auväärse koha muuseumi ekspositsioonis sisse võtnud .
1 Vt. Juho Kirs .
Kivimite ümbersünd .
“ Horisont ” nr. 7 - 8 1999 , lk . 24 - 27.
KALLE SUUROJA ( 1945 ) on Eesti Geoloogiakeskuse kaardistamise osakonna juhataja , geoloogiamagister .
SSTEN SUUROJA ( 1972 ) on Eesti Geoloogiakeskuse meregeoloogia osakonna geoloogdoktorant .
Pildid :
- .
Lisaks sukeldumistele kasutati merepõhja uurimiseks kõiki olemasolevaid vahendeid .
Pildile on sattunud merepõhjast tagasi jõudnud viskekopp , mille sisu geoloogid parasjagu revideerivad .
TÕNU SAARDE foto
- .
Neile kahele väikesele uurimislaevale - Stockholmi Ülikoolile kuuluvale uurimislaevale “ Strombus ” ja Eesti Meremuuseumi “ Marele ” - kuulub igati auväärne koht Neugrundi meteoriidikraatri uurimisloos .
TÕNU SAARDE foto
- .
Ma tulen vee alt sügavalt ( 42 meetri pealt ) ja häid uudiseid toon teile sealt - just seda kavatseb nüüd öelda allveearheoloogist sukelduja Vello Mäss .
TÕNU SAARDE foto
- .
Käesoleva kirjutise autorid Kalle ( paremal ) ja Sten Suuroja ( vasakul ) kogevad laevatekil , et kraatrivallilt toodud kivimproovid on just need , mida nad oodanud olid .
TÕNU SAARDE foto
LIINA MALDRE
Loomulikult on see kass .
Tänapäeva inimese jaoks on kass koduloomade hulgas oma kindla koha leidnud ning tavaliselt ei tule me selle pealegi , et kass on Eestisse toodud märgatavalt hiljem kui enamik koduloomi .
Kassi kui sellist tundsid tegelikult küll juba kiviaja inimesed - kindlasti oli neil kokkupuuteid tol ajal meie metsades ringi liikunud metskassiga .
Euroopa metskass ( Felis silvestris ) asustas Euroopat juba enne viimast jääaega , ka jääajajärgsel perioodil oli see liik Lääne-Euroopas laialdaselt levinud .
Eestis on metskassi jäänuseid leitud neoliitilistest Kääpa ja Tamula asulakohtadest , neist esimene on dateeritud atlantilisse , teine subbo-reaalsesse kliimaperioodi .
Lätis on metskassi luid leitud viiest neoliitilisest asulakohast , mis kõik olid kasutusel subboreaalsel kliimaperioodil .
Kiviaja inimese jaoks polnud metskass ilmselt siiski eriti tähtis - selle liigi luid ei ole ühestki asulakohast leitud massiliselt ja seda tuleb ühtviisi tõdeda nii Baltimaade kui ka muu Euroopa kohta .
Tänapäeval on euroopa metskass levinud kohati Lääne- , Kesk- ja Lõuna-Euroopas , kuid kõikjal peale Balkani ja Kaukaasia on ta vähearvukas .
Kodukassi ( Felis catus ) metsikuks eellaseks on siiski hoopis Aafrikas elav ookerkass ( Felis libyca ) ning kõige tõenäolisemalt kodustati kass Egiptuses .
Kodustatud või metsik ?
Kui kassiliikidel on välimuse järgi suhteliselt lihtne vahet teha , siis luustiku alusel on see märgatavalt keerulisem .
Näiteks Euroopa metskass on väga sarnane tavalise halli kodukassiga , kuid ta on viimasest mõnevõrra suurem ning täidlasema kehaehitusega .
Kõige kindlamaks eristustunnuseks on metskassi paksu tömbi otsaga saba .
Ookerkass sarnaneb samuti kodukassiga , kuid on temast mõnevõrra suurem ning kollaka värvusega .
Kodustamise käigus on kassi välimus ja luustik mitmeti muutunud .
Põhiliseks eristustunnuseks on luude suurus , kuid selle alusel on võimalik eristada ikkagi vaid äärmuslikke isendeid , sest suures osas mõõtmed kattuvad .
Arheozooloogid kasutavad eristamiseks väga sageli kolju pikkust lõikehammastest kuni kuklapõntadeni , kuid siin tuleb arvestada , et näiteks väga noorelt kastreeritud isase kodukassi kolju võib kasvada suuremaks , kui see on metskassidel .
Kodukasside hambad on üldreeglina väiksemad , mistõttu kodukassil on kihvade ja eespurihammaste vaheline hambalaiend ehk diasteem sageli märgatavam .
Loomulikult olid need erinevused kodustamise algstaadiumis suhteliselt nõrgalt arenenud , erinevusi kahandab veelgi metsikute liigikaaslastega ristumine .
Kassi surma järel olid muistsed egiptlased sügavas leinas , mille väljenduseks nad ajasid ära oma kulmud , tulekahju korral päästeti aga kõigepealt kass ning seejärel muu varandus .
Surmanuhtlus kassi tapjale
Arvatavasti elas kass algselt lihtsalt inimese naabruses ning jahtis närilisi , kuid teda ei peetud veel koduloomana .
Millal egiptlased kassi kodustasid , ei olegi täpselt teada .
Ilmselt toimus see kas vana või keskmise riigi ajal .
Mõned teadlased väidavad , et kindlad andmed kodukassi kohta pärinevad alles 18. dünastia perioodist ( alates 16. sajandist e.Kr. ) , mil ta muutus koduloomana väga populaarseks .
Egiptuses peeti kassi pühaks loomaks ning teda ümbritseti kõikjal suure austusega .
Kassi surma järel olid tema omanikud sügavas leinas , mille väljendamiseks ajasid nad ära oma kulmud .
Tulekahju korral päästeti majast kõigepealt kass ning alles seejärel asjad .
Kassi tapmise eest oli ette nähtud surmanuhtlus .
Kasside jumalustamise kõrgaeg oli ligikaudu 400 aastat e.Kr.
Kass-jumalanna Bastet oli ilu , viljakuse ja sünnituse jumalanna ning teda kujutati kassi pea ja naise kehaga olevusena .
Basteti preestrinnad olid tuntud oma erootiliste rituaalsete tantsude poolest .
Kreeklased peavad Bastetit ja Artemist üheks ja samaks jumalannaks , paralleele võib tõmmata ka muinasskandinaavia armastusejumalanna Freyaga , kelle vankrit olla vedanud kaks metskassi .
Jumalanna Basteti tempel tegutses Bubastise linnas ning sealt on leitud ka arvukalt kassimuumiaid .
Kuigi Egiptuses oli kassi tapmine rangelt keelatud , näib , et ohverdamise eesmärgil seda siiski lubati - templist leitud tuhandetest muumiatest on lähemalt uuritud 55 ning selgus , et peaaegu eranditult oli tegemist kuni aastaste kassipoegadega , mõne isendi kaelalülidel oli näha ka selge murdmisjälg .
Noorte kasside ohverdamist tingis ilmselt juba kas või puhtpraktiline vajadus , sest templis elavate kasside arvukus tuli hoida mingites piirides .
Lisaks templite kassimuumiatele on Egiptuses avastatud ka spetsiaalseid kassikalmistuid , kust on leitud sadu tuhandeid palsameeritud kasse , kes on maetud puust , pronksist või isegi kullast kirstudes .
Tänu sellisele kassimuumiate kogusele tekkis ühel 19. sajandi Briti kaupmehel idee viia terve laevatäis kassimuumiaid Inglismaale ning müüa need seal väetiseks .
Õnneks sattus suur osa tollest laadungist teadlaste kätte , mistõttu Inglismaa muuseumides säilitatakse suurt hulka kassimuumiaid .
Ekspordikeeld kassidele
Aja jooksul jõudsid kassid Egiptusest Kreekasse , kus neid peeti esialgu kui eksootilisi lemmikloomi .
Vanim teadaolev Kreeka leid on dateeritud 5. sajandisse e.Kr.
Kreekast levis kass ilmselt üle Balkani poolsaare , kust roomlased ta Kesk-Euroopasse viisid .
Eriti hinnatud olid nad Rooma impeeriumis - enamikust roomlaste küladest ja linnadest on leitud ka kassiluid .
Kassi väga hiline jõudmine Euroopasse on seletatav asjaoluga , et Egiptuses kehtis pühade loomade väljaviimise keeld .
Kuna roomlastel niisugust keeldu ei olnud , siis levis kass õige kiiresti ka impeeriumi ümbritsevatele aladele .
Euroopas hakkas kodukassi kui liigi edasisele kujunemisele küllaltki suurt mõju avaldama kohalik euroopa metskass .
Nimelt ristuvad need kaks liiki omavahel vabalt , mistõttu kodukass omandas euroopa metskassile iseloomulikke jooni .
Samal ajal tuli metskassi populatsioonidesse mõningaid nende Aafrika sugulastele omaseid tunnuseid .
Praktiline tähtsus tuli koos hiirte ja rottidega
Rootsi vanimad tõendid kodukassist pärinevad ühest Västergötlandi hauast , ning need , kahe isendi luud , on dateeritud vanema rooma rauaaja lõppu .
Üksikuid kassiluid on avastatud ka Ölandilt ja Gotlandilt ning neid arvatakse kuuluvat rahvasterännuaega .
Viimastest mõnevõrra varasem võib olla üks leid Skedemossest .
Eesti vanimad seni teadaolevad kassiluud ( kolm hammast ) on pärit Saaremaalt Tõnija tarandkalmest ning on dateeritud 4. - 5. sajandisse p.Kr.
Kuigi kodu- ja metskassi luud võib väga kergesti segamini ajada , on nende leidude puhul metskassi-võimalus välistatud , kuna nii Baltimaadel kui ka Skandinaavias sellel perioodil metskass ei elanud .
Alates viikingiajast ( 8. - 11. saj. ) omandas kass koduses majapidamises tänapäevani säilinud praktilise tähtsuse - nimelt oletatakse , et just ligikaudu sellel ajal ilmusid siinsetele aladele ka koduhiir ( Mus musculus ) ja kodurott ( Rattus rattus ) , kelle levikut soodustas järjest elavnev kaubandus .
Arheozooloogiliste leidude põhjal võib oletada , et nii Baltimaadel kui ka Skandinaavias jäi kodukass suhteliselt haruldaseks loomaks kuni viikingiajani või isegi keskajani .
Esimese aastatuhande teise poolde kuuluvaks võib arvata üksikud Tartu linnuselt , nooremasse rauaaega aga kaks Varbola linnamäelt leitud kassiluud .
Mõned kassiluud on päevavalgele tulnud ka Otepäält , kuid need võivad olla keskaegsed .
Läti ja Leedugi muinasaegsetelt linnamägedelt on samuti leitud väga vähe kassiluid .
Linnade keskaegses luuaineses on kass juba kõikjal esindatud , leitud on nii noorte kui täiskasvanud isendite jäänuseid .
Kuivatatud kassid Euroopa katedraalides
Algkristluse perioodil suhtuti kassidesse positiivselt - kass oli ainus koduloom , keda lubati pidada kloostrites ja teistes varjupaikades .
Kuna tollal oli kogu Euroopa hädas rottidega , kes hävitasid vilja ja kandsid edasi nakkushaigusi , siis oli kass igati asendamatu ja kasulik loom .
Kuid aegamööda hakkas kristlaste suhtumine kassidesse muutuma .
Väga võimalik , et tänu oma öisele eluviisile , harukordselt heale sigivusele ja võimele peaaegu hääletult liikuda , hakati neid pidama saatana kehastisteks .
Paastu ajal tapeti ja põletati kasse saatana väljaajamise ettekäändel .
Aja jooksul muutus suhtumine kassi siiski taas sallivamaks .
Väga huvitavad andmed pärinevad aga Inglismaalt , kust on leitud mitmeid kuivanud kassijäänuseid , mis on dateeritud kolme-nelja viimasesse sajandisse .
Osa neist on ilmselgelt seotud õnnetusjuhtumitega , kuid mõned kuivatatud kassid , kes hoiavad suus lindu või rotti , viitavad selgelt mingile ebausule .
Tegemist võib olla näiteks rottide eemalepeletamisega .
Tõenäoliselt on sellised “ kompositsioonid ” kuivatatud enne , kui nad on asetatud kas müüri sisse või trepi alla .
Ühest Dublini katedraalist näiteks leiti hiirt suus hoidev kuivatatud kass 1698. aastal paigaldatud oreli tagant .
Sama katedraali lähedusest , ühe 1786. aastal ehitatud maja vaheseina alt avastati samuti kuivanud kassimuumia .
Üks hilisemaid taolisi juhtumeid on teada Kesk-Rootsist , kus kass oli asetatud 1920. aastate paiku ehitatud maja trepi alla .
Ka Eestist on teada üks analoogne leid - Tartust Lossi tänava kaevandist leiti 16. - 17. sajandi hoone seinanišist kuldbrokaadi tükke koos kassiluudega .
Väikest kasvu ja ühte tõugu
Keskaegsete kasside välimuse kohta ei ole eriti palju andmeid , teada on vaid niipalju , et nad olid suhteliselt väikest kasvu .
Eesti keskaegsetest linnadest leitud kassiluude võrdlemisel Rootsi ja Ungari vastavate andmetega selgub , et need on suhteliselt sarnased .
Täpsema analüüsi jaoks on materjali siiski liiga vähe .
Arvatakse , et keskajal erinevaid kodukassitõuge veel ei eksisteerinud .
Nende aretamiseks puudus ka otsene vajadus , kuna näriliste hävitamisel ei olnud kassi välimus oluline .
LIINA MALDRE ( 1965 ) on bioloogiamagister ,
Ajaloo Instituudi geoarheoloogia ja muinastehnoloogia laboratooriumi teadur .
Pildid :
- .
Kass .
Foto : ARNE RANDVEER
- .
Muinasskandinaavia armastusejumalanna Freya vankrit vedasid kaks metskassi .
- .
Kassikujuke Egiptusest .
Ain Kallis on sündinud 27. märtsil 1942 Paides , lõpetanud 1961 Paide Keskkooli ja 1966 Tartu Ülikooli geograafi-meteoroloogi-klimatoloogina .
1967 - 1970 õppis aspirantuuris , 1974 kaitses geograafiakandidaadi kraadi .
Aastast 1970 on olnud Eesti TA Astrofüüsika ja Atmosfäärifüüsika Instituudis nooremteaduri , teadussekretäri ja teaduri ametikohal .
Alates 1993. aastast on töötanud Eesti Meteoroloogia ja Hüdroloogia Instituudis juhtivteaduri ja vanemteadurina , viimased aastad juhtinud Tartu-Tõravere aktinomeetriajaama ( nüüd Tartu meteoroloogiajaama ) tegevust .
On abielus ja kolme poja isa .
Mida teete Teie , kui kutseline meteoroloog hommikuti pärast ärkamist ?
Arvatavasti viskab iga meteoroloog sel ajal pilgu esmalt kraadiklaasile , siis pilvedele ( kas sajab ? ) , maapinnale ( on lund tulnud ? ) jne .
Püüan ilmateatest kuulda Tartu temperatuuri , võrdlen seda õhusoojaga oma elukohas Annelinnas akna taga .
Et olen elukutse ohver , märkan näiteks kohe , kui taevas juhtuvad olema klassikalised altocumulused ( keskmise kõrgusega üsna õhukesed kaunid rünkpilved ) !
Aju registreerib seda automaatselt ka kinos , olgu pilt nii põnev kui tahes .
Hiljuti tähistas Teie juhitav aktinomeetriajaam oma 50. sünnipäeva .
Mille poolest see erineb tavalisest ilmavaatlusjaamast ?
Aktinomeetriajaamad on spetsialiseerunud päikesekiirguse mõõtmisele .
Kliima muutuste uurimisel on väga oluline koht päikesekiirguse , kui Maa atmosfääris õhu ja ookeanides vee liikumapaneva mootori , seisundi jälgimisel .
Tõraveres asuv Tartu meteoroloogiajaam on paarikümne maailma nn. baasjaama hulgas , millede üheks ülesandeks on maapealsete ning kosmosest tehtavate mõõtmiste sidumine .
Samuti püüame suvel inimesi teavitada ohtlikest ultraviolettkiirguse doosidest .
Muidugi edastame maailma sünoptikuile kaheksa korda päevas andmeid Tartu kandi ilma kohta .
Ülikooli lõpetanud geograafil on palju võimalusi .
Miks valisite ilma- ja kliimauurijate okkalise tee - ei ole just kerge olla ükskõik kelle kriitikatules ?
Et ma just aktinomeetria peale sattusin , selles on suur süü akadeemik Juhan Rossil , kes käis meie kursuse klimatoloogidele pakkumas õppimist eriprogrammi alusel .
Võtsin juba tudengina osa ekspeditsioonidest Eestis ja Tadzikistanis .
Klimatoloogid ei satu õnneks nii sageli kriitikaohvri rolli kui sünoptikud .
Nooremteadur Pussaku definitsiooni kohaselt võib “ ennustamine ” olla täideminekuga või ilma selleta .
Viimast juhust kutsutaksegi seepärast ilmaennustamiseks ( P. Vassak .
Intelligentsi proov ) .
Kunagi oli see ( peaaegu ) tõesti nii , nüüd õnneks enam mitte .
Saksa mõttetera ütleb : “ Kes on kihlanud end kunstiga , peab võtma peale kauba ka ta ämma - kriitika .
” Sünoptikute töö on sageli võrreldav kunstiga , nii palju on temas loovust , intuitsiooni .
Kliima muutumisest räägitakse üsna palju .
Ühed löövad häirekella , teised vaatavad asjale mõõdutundega , kolmandad ei usu üldse mingitesse muutustesse .
Milline on Teie hoiak , kui peate selgitusi andma alarmimeelsetele või väga ükskõiksetele ?
Kõik maailmas muutub , ka kliima .
Muutuste ennustamine käib erinevate stsenaariumide järgi , mille täitumist näitab vaid aeg .
Igal juhul peame valmis olema karmimateks aegadeks .
Kui suured on ilmaennustusele tehtavad kulud ja milline on sellest tulenev kasu ?
Käesoleva aasta märtsis täitus 50 aastat Maailma Meteoroloogiaorganisatsiooni ( WMO ) loomisest .
Ilmateenistustele kulutatakse igal aastal miljoneid dollareid .
Selle eest saadakse vastu infot satelliitidelt , 10 000 maapealsest jaamast , 1000 aeroloogiajaamast , 900 ookeanipoilt , tuhandetelt lennukeilt-laevadelt .
Nähtavasti tasuvad kulutused end ära : ÜRO peasekretäri hinnangul on WMO kõige efektiivsemalt töötav süsteem ÜROs , kus iga kulutatud dollar toob kümnekordset kasumit .
Mismoodi mõjutab Teie ja Teie perekonna nädalavahetuse ( ka puhkuse ) ettevõtmisi ilm : ilmselt teate ette , millal puhata ?
Koomiksikangelane viiking Hagar Hirmus õpetab oma poega : “ Elus pole midagi kindlat peale surma ja maksude , ja et sinu puhkuse ajal alati sajab .
” Nii hull see just pole .
Suur tõenäosus on saada head puhkuseilma sisemaal juuni algul , suvel on kuivem saartel ja läänerannikul .
Talvel suusataksin Haanjamaal .
Olete humoorikas-värvikas teaduse populariseerija .
Kust see omadus ?
Olete mõne toimetaja käe läbi seetõttu ka kannatanud ?
Meeldiv on muidugi , kui sinult tellitakse lugusid “ tavalises stiilis ” .
Eeskujuks on olnud ilmast huvitavalt kirjutavad Heino Tooming ja Milvi Jürissaar .
Füüsiliselt kannatada ma toimetajate käe läbi ei ole saanud , küll aga on nad ( ajalehtedes ) vahel ühe sõna lisamise või kahe ärajätmisega andnud mu maailmavaatest vale pildi .
Rõõmsameelsem elukäsitlus on saatnud mind juba lapsepõlvest , mil isa kasvatas mind “ nöögiga ” .
Õpiaeg ülikoolis ( tegutsemine ansamblis “ Rajacas ” ) ja töö Tõraveres on õnneks möödunud vaimukas seltskonnas .
Esimesel tööaastal jättis suure elamuse Madis Kõivu ja Arved Sapari lavastatud ballett “ Superpriima ” ( filmi “ Supernoova ” ainetel ) , hiljem osalesin ka ise telelavastuse ( “ Ühe kaitsmise lugu ” ) ning videofilmide tegemisel observatooriumi jõulupidudel .
Fantaseerime pisut .
Kui Teil oleks võimalik vestelda ükskõik kellega ükskõik millisest ajast , kelle valiksite endale vestluskaaslaseks ?
Eri aegadest vestluskaaslasi leida oleks ahvatlev mitmel alal , kuid mõnega suhtlemist takistaks aukartus , mõnega keelebarjäär .
Abraham Lincolniga teeks küll koos pildi : temaga pidavat ma näolt väga sarnanema , nii väitsid kümned inimesed USAs töötamise ajal .
Milline teadusavastus läbi aegade on Teie meelest kõige tähtsam ?
Kõige ohtlikum ?
See on väga hea küsimus , nagu ütlevad poliitikud , kui nad vastata ei oska , aga vastama peab .
Kasulikemad olid vahest elektriga seotud avastused , ohtlikumad aga tuumaenergiast tulenev .
Kui Teil tuleks endale valida vapideviis , siis milline see oleks ? .
Cheer up - the worse is yet to come .
Selle vaste on Murphy filosoofia .
“ Naeratage - homme on veel hullem !
Pildid :
- .
Ain Kallas .
Foto Priit Simson / Eesti Päevaleht
HEINO ARUMÄE
Zigfrids Meierovics , Läti välisminister aastail 1919 - 1924 ja 1924 - 1925 tervelt kaheksas erinevas valitsuses ning aastail 1921 - 1923 ja 1923 - 1924 ühtlasi peaminister , oli lõunanaabrite silmapaistvamaid poliitikuid .
Teda võiks ehk pidada isegi Balti riikide kõige andekamaks diplomaadiks , kelle nimega on tihedasti seotud ka Eesti-Läti suhete areng iseseisvuse algusaastail .
Eesti , Läti ja Leedu iseseisvumisaastatel leidus palju skeptikuid , kes kinnitasid , et Balti väikeriigid ei suuda suveräänsetena püsida .
Seda põhjendati mitte üksnes geopoliitiliste ja majanduslike argumentidega , vaid ka kaalutlusega , et neil rahvastel puudub riikliku elu korraldamiseks vajalik intellektuaalne potentsiaal - riigimehed , diplomaadid , väejuhid .
Sündmuste käik lükkas sellised oletused otsustavalt ümber , murrangumomentidel on eestlaste , lätlaste ja leedulaste seas ikka leidunud isikuid , kes suutsid rahva huvides realiseerida ajalookäigu poolt pakutud võimalused .
Üheks selliseks tundmatuks meheks tundmatult maalt , kes võrdväärse tegijana tõusis Euroopa poliitikute ja diplomaatide perre , oli Zigfrids Meierovics .
Maimuke nimega Anna
Zigfrids Anna Meierovics sündis 5. veebruaril 1887 Durbes .
Tema isa Herman oli arst , ristitud juut , kes kõrghariduse oli omandanud Tartu ülikoolis .
Ema Anna ( sünd .
Filhold ) oli Läti teatmeteoste andmetel lätlanna , kuid Saksa Riia saatkonnas oldi veendunud , et tegemist oli sakslannaga .
Ema suri paar päeva pärast poja sündi ja nagu see katoliiklikus traditsioonis mõnikord esineb , pandi maimukesele teiseks eesnimeks Anna .
Noor Zigfrids oli tubli , andekas ja töökas poiss .
Ta õppis Riia Kommertskoolis ja seejärel kuulsas Riia polütehnilises instituudis .
Pärast kõrgkooli lõpetamist 1911 võis ta oma nime taha kirjutada lühendi cand .
rer .
merc .
- majanduskandidaat kaubanduse alal .
Esialgu töötas Z. Meierovics Riia pankades , 1916. aastast aga Moskvas riigipangas .
Ta sukeldus ühiskondlikku ja poliitikaellu .
Läti asja ajas ta põgenikekomiteedes , läti rahvusväeosade moodustamisega tegelevas komitees ja mujal .
Iseseisvuse eest
Pärast Veebruarirevolutsiooni tuli Meierovics Riiga , esimesed diplomaadikogemused sai ta läbirääkimistel Vene Ajutise Valitsusega Petrogradis .
Tookord oli Läti olukord väga komplitseeritud .
Saksa väed olid juba 1915 okupeerinud Läti lõunaosa kuni Daugava jõeni ja umbkaudu kolmveerand miljonit Läti elanikku evakueerus tagalasse .
Lätlased arendasid siiski intensiivset poliitilist elu ning kujunes välja parteide süsteem .
Pahempoolsed pidasid Läti saatust seotuks Venemaaga , parempoolsete seas leidus Berliini kursi pooldajaid , kuid rahva hulgas levis üha enam iseseisvuse idee .
Ka Meierovics , üks Maaliidu asutajaid , asus võitlema Läti iseseisvuse eest .
Tunnustus tuli enne iseseisvust !
Saksa okupatsiooni päevil kuulus Meierovics nende Läti poliitikute sekka , kes uskusid Saksamaa lüüasaamist ja Entent'i võitu .
1918 sõitis ta Londonisse selgitamaks lätlaste iseseisvuspüüdeid ja taotlemaks Briti valitsuse abi selle realiseerimisel .
Londonis kujunesid tal tihedad suhted Ants Piibuga , kes oli kohale jõudnud juba aprillis 1918 ja osalt Soome esindaja Rudolf Holsti abiga poliitikaellu sisse elanud .
Nüüd oli A. Piibul omakorda võimalus Läti kolleegile head nõu anda ja mõne vajaliku isiku juurde teed sillutada .
Suuresti tänu Meierovicsi selgitustööle teatas Briti välisminister Arthur James Balfour 11. novembril 1918 , et Suurbritannia valitsus tunnustab Läti Rahvusnõukogu de facto iseseisva asutusena .
Niisiis tunnustas Briti valitsus Läti Vabariiki de facto juba enne viimase iseseisvuse väljakuulutamist 18. novembril .
Ajutine Valitsus moodustati 19. novembril , Läti peaministriks sai Karlis Ulmanis , välisministriks Zigfrids Meierovics .
“ Poliitikakoolis ” Pariisis
Jaanuaris 1919 Pariisis tööd alustanud suurejoonelisele rahukonverentsile sõitsid ka Balti riikide delegatsioonid .
Läti omasse kuulus mõistagi Z. Meierovics , kellele , nagu teistelegi Balti riikide esindajatele , kujunesid Pariisis viibitud kuud tõeliseks diplomaadikutse omandamise kooliks .
Rahukonverentsi ajal oli Pariis maailmapoliitika pealinn , kus oli võimalik otseselt tutvuda nii erinevate riikide eesmärkide ja taktika kui ka diplomaatia kui sellise köögipoolega .
Ebanormaalselt esinduslik
Välisministeeriumi praktilise juhtimise võttis Z. Meierovics üle juulis 1919 , kui Läti Ajutine Valitsus pärast Landeswehr'i purustamist Liepajast Riiga saabus .
Peagi selgusid tema hiilgavad poliitiku- ja diplomaadivõimed .
Milles need avaldusid ?
Kõigepealt oli Z. Meierovicsil väga esinduslik välimus .
Üks Poola ajakirjanik iseloomustas teda poola-keelses artiklis prantsuskeelse väljendiga enormement representable - ebanormaalselt esinduslik .
Ajakirjaniku sõnul oli tegemist sihvaka mehega , kelle silmist särab vastu sügav intelligents , mehisus , tuli ja jõud ning kelle kogu keha reedab mehelikku tugevust .
Kuid mõistagi polnud meeldiv välimus Meierovicsi eduteel otsustav tegur .
Peamiseks olid siiski vaimsed võimed , tahe ja iseloom : kiire mõtlemine , väga hea võõrkeelteoskus , võime loogiliselt ning sisendusjõuliselt oma seisukohti esitada .
Lisaks oli Z. Meierovics väga kannatlik ja kompromissivalmis ka poliitiliste vastaste suhtes .
Seda oli juhtivatel Läti poliitikutel tõesti vaja , sest sisepoliitilised pinged nii lätlaste endi vahel kui suhted rahvusvähemustega olid tõesti teravad .
Meierovics oli üks väheseid , kes pälvis ka poliitiliste vastaste lugupidamise .
Meierovics mõistis hästi , kui tähtsad on poliitikule head suhted avalikkusega .
Ta vestles sageli kodu- ja välismaiste ajakirjanikega , andis intervjuusid ka Eesti lehtedele .
“ Päevalehe ” esindaja väitis isegi , et Eesti ajakirjanikel on põhjust Läti kolleege nende välisministri pärast kadestada .
Läti suutis Meierovicsi juhtimisel teha oskuslikumalt välispoliitilist propagandat kui Eesti ja anda Läti välispoliitilistele üritustele suuremat sära .
Äärmiselt komplitseeritud oludes aastail 1919 - 1920 suutis Ajutine Valitsus edukalt Läti riiklikke huve kaitsta .
1919. aasta sügisel suudeti tagasi lüüa vene ohvitseri Bermondt-Avalovi vägede pealetung Riiale ja järgnevalt tema saksa-vene palgaväelased Lätist välja tõrjuda .
Riiale kriitilistel päevadel astus ka Z. Meierovics ajutiselt sõjaväkke .
Saladiplomaatia ja jõuga Venemaa vastu
N.Venega suhete korraldamisel kasutasid lätlased nii saladiplomaatiat kui jõudu .
Eesti ja Läti ühistest rahuläbirääkimistest N. Venemaaga ei saanud asja kõigepealt seetõttu , et osa Lätist , nimelt Latgale , oli Punaarmee valduses .
Kui Läti-Nõukogude salajastel läbirääkimistel selgus , et Moskva ei soostu Latgalet loovutama , saavutas Meierovics kokkuleppe Poolaga ning Poola vägede abiga saigi Läti Latgale omale .
Valgat jagamas
Ka vahekorra korraldamisel põhja- ja lõunanaabriga tuli Läti Ajutisel Valitsusel ning isiklikult välisministril palju vaeva näha .
Kõige komplitseeritumaks osutus piiriküsimus .
Nii Läti-Eesti kui Läti-Leedu piirialadel elas segarahvastik ning piiri kindlaksmääramine etnilisel alusel oli raske .
Eriti teravaks kujunes Eesti ja Läti vaidlus Valga linna üle .
Sügisel 1919 korraldatud spetsiaalse loenduse andmetel elas Valgas 7064 eestlast ja 5496 lätlast ning seega oli lahenduse leidmine raske .
1920. aasta kevadel põhjustas piiriprobleem Eesti ja Läti vahel üsnagi terava konflikti .
Läti Asutava Kogu valimiste eel püüdsid parempoolsed selle küsimusega loorbereid lõigata ja alustasid propagandakampaaniat Eesti vastu .
Eesti ajakirjandus ei jäänud võlgu .
Nii ajaloost kui päevapoliitikast otsiti välja kõik negatiivne , mida lõunanaabrile ette heita andis .
Siin-seal räägiti isegi sõjajutte .
Valitsused säilitasid siiski külma vere .
Lepiti kokku , et piirijoone määrab Eesti-Läti segakomisjon , mille esimeheks on erapooletu Suurbritannia kodanik .
Komisjoni esimees , Briti kolonel Stephen Georg Tallents otsustaski 1. juulil Valga saatuse ja 3. juulil 1920 kogu Eesti-Läti piiri .
Valga põhiosa jäi Eestile , kuid segarahvastikuga valdadest anti kompensatsioonina enam Lätile .
Kumbki pool polnud otsusega rahul ja läbirääkimised kestsid veel kaua .
Ka Läti-Leedu piiri määras lõpuks kindlaks Suurbritannia esindaja .
1920. aasta sügisel , kui Poola haaras Leedult Vilniuse piirkonna , kujunes Lätil ühine piir ka Poolaga .
Poola valitsus taotles endale kuut Latgale läti-poola segarahvastikuga valda , kuid kohtas Läti otsustavat vastuseisu .
Ühine eesmärk - Balti liit
Neil aastail , kui Z. Meierovics juhtis lõunanaabrite välisministeeriumi , oli Eesti ja Läti välispoliitilistes tõekspidamistes palju ühist .
Mõlema põhieesmärk oli riigi julgeoleku kindlustamine , mõlemad pidasid peamiseks ohuks N. Liitu .
Ka riigi julgeoleku tagamise põhikontseptsioonid olid sarnased : teostada rahuarmastavat välispoliitikat , orienteeruda Läände , tugineda Rahvasteliidule ja kollektiivsele julgeolekuprintsiibile ning arendada koostööd Venemaa piiririikidega .
Just viimane taotlus - luua poliitiline ja kaitseotstarbeline Balti liit Soome , Balti riikide ja Poola vahel - oli 1920. aastate esimesel poolel mõlema riigi välispoliitika prioriteediks .
Balti koostöö peamiseks eestvedajaks on peetud nii Eestit , Lätit , Leedut kui ka Poolat , ja paradoksaalsel kombel on sellistel väidetel tõepõhi all - kõik need riigid olid liidust tõsiselt huvitatud ning erinevatel etappidel oli aktiivsem kord üks , kord teine .
Tõsi küll , kaalutlused olid sealjuures sageli erinevad .
Läti välisministergi tegeles Balti koostööga temale omase energiaga ning rahvusvaheline avalikkus pidas sageli just Z. Meierovicsit Balti liidu peamiseks organisaatoriks .
Esimesed Balti riikide ja Soome välisministrite konverentsid välispoliitika kooskõlastamiseks toimusid Tallinnas ja Tartus 1919. aasta sügisel .
Järgneval , Helsingi konverentsil jaanuaris 1920 , osales ka Poola .
Arutati poliitilise , majandusliku ja sõjalise koostöö võimalusi ning otsustati järgnev konverents pidada Riias .
Viimane kestis tervelt kuu aega - 6. augustist 6. septembrini - ning selle organisatsioonilist kulgu võis Eesti delegatsiooni juhi Karl Robert Pusta hinnangul võrrelda Pariisi rahukonverentsiga .
Mõistagi tegi see Läti välisministrile au .
Kuid asjaolu , et Poola okupeeris sügisel 1920 Vilniuse , tõmbas Riia ( Bulduri ) konverentsi tulemustele kriipsu peale .
Edasisi Leedu-Poola suhteid on iseloomustatud kui sõjategevuseta sõjaseisukorda , nende ühine osalemine Balti liidus oli võimatu .
Kujunenud olukorras tuli Lätil vastata keerukale küsimusele : kas eelistada partnerina Leedut või Poolat ?
Läti suutis 1920. aastate algul
Meierovicsi juhtimisel teha oskuslikumalt välispoliitilist propagandat kui Eesti .
Leedu või Poola ?
Läti poliitilistel jõududel oli sellele erinev vastus .
Sotsiaaldemokraadid , aga ka paari teise partei esindajad rõhutasid , et tuleks läheneda vennasrahvale leedulastele , kellega koostöö annaks majanduslikult enamarenenud Lätile ka otsest kasu .
Mitme teise partei esindajad , samuti kõrgemad sõjaväelased , pidasid vajalikuks koostööd Poola kui tookordsetes oludes sõjaliselt tugeva riigiga .
Seda seisukohta jagas põhimõtteliselt ka Z. Meierovics .
Tõsi küll , välisministrina pidi ta arvestama nii sisepoliitilisi jõuvahekordi ja üldist rahvusvahelist olukorda kui ka Poola mõneti kõikuvat poliitikat .
Võib isegi väita , et Leedu ja Poola suhtes jäigi Läti valitsus kõhklema .
Otsustati , et kõigepealt tuleb sõlmida kaitseotstarbeline sõjaline liit Eestiga ning edaspidi seda vastavalt võimalustele laiendada ( pidades silmas Leedu kaasatõmbamist ) .
Ka Tallinnas leiti , et Eesti julgeoleku seisukohalt on kõigist N. Venemaa piiririikidest kõige olulisem Läti .
Sellest lähtudes leidsid välisministrid Z. Meierovics ja A. Piip ühise keele .
Kohtumisel Valgas 2. juulil 1921 lepiti kokku , et kaitseotstarbeline sõjaline leping koosneb kahest - põhimõttelisest ja tehnilisest osast .
Põhilepingule , mille ametlikuks nimetuseks oli “ Vastastikuse kaitse leping ” , kirjutati alla 7. juulil 1921 Tallinnas .
Lepingu lisas pealkirjaga “ Ajutine kokkulepe Eesti ja Latvia kindralstaapide vahel ” fikseeriti vastastikuse sõjalise abi osutamise tingimused .
Sõjalise konventsiooni sõlmimisest avalikkusele ei teatatud ning see kavatseti ratifitseerida parlamentide kinnisel istungil .
Ratifitseerimine aga venis , sest mõnedki Eesti-Läti vaidlusküsimused olid reguleerimata .
Peale selle näis avanevat võimalus laiema liidu sõlmimiseks Soome , Eesti , Läti ja Poola vahel .
Tähetund Varssavis
1922. aasta algul valmistus pea kogu Euroopa konverentsiks Genovas , kus kavatseti arutada Euroopa majanduslikku ülesehitamist ja suhete korraldamist N. Venega .
Enne Genovat otsustasid Soome , Eesti , Läti ja Poola välisministrid koguneda Varssavisse .
Too konverents 13. - 17. märtsil 1922 kujunes Z. Meierovicsi üheks tähetunniks .
Välisministrid saabusid Poola pealinna mõneti erinevate eesmärkidega .
Ants Piibu taotlused olid selged : saavutada poliitilise ja sõjalise koostöö osas nii kaugeleulatuvaid kokkuleppeid kui vähegi võimalik .
Ka Z. Meierovics pooldas põhimõtteliselt nelja riigi kaitsealast koostööd .
Seevastu Soome välisminister Rudolf Holsti oli keerulises olukorras .
Ta ise oli valmis liidu sõlmimiseks , kuid pidi arvestama , et Soome sotsiaaldemokraadid olid selle vastu ja parempoolsed kõhklesid .
Poola riigipea Josef Piłsudski ja kindralstaap pooldasid koostööd Balti riikidega , kuid parempoolsed poliitikud olid vastu .
Mis aga kõige olulisem - moment oli Balti liidu loomiseks ebasoodne .
Poola välisminister Konstanty Skirmunt tõdes , et olukorras , kus Euroopa valmistub N.Venega suhteid rajama , pole sõjalist laadi küsimuste arutamine Varssavis lihtsalt sobiv .
Peale selle hoiatas liitlane Prantsusmaa Poola valitsust , et viimane ei võtaks endale kohustusi Balti riikide suhtes .
Sellistes tingimustes ei õnnestunudki ametlikel istungitel mingi lepingu sõlmimist arutada .
Ja siis ühel õhtusöögil pärast šampanjapokaalide tõstmist tegi Z. Meierovics ettepaneku koostada poliitiline leping , mis demonstreeriks maailmale nelja riigi koostööd , kuid teisalt ei seoks osalisi kaugeleulatuvate kohustustega .
Järgneval hommikul esitaski Läti välisminister vastava projekti .
Lühikese aja jooksul saadi Poola riigipea , valitsuse ja kindralstaabi nõusolek .
Nii sündis Accord de Varsovie - Varssavi leping , millele neli välisministrit kirjutasid alla 17. märtsil 1922.
Lepingu kõige olulisemaks peetud VII artikkel kõlas ametlikus eestikeelses tõlkes järgnevalt : Varssavi Konverentsil esitatud riigid deklareerivad , et juhtumisel , kui üks neist ilma oma poolt seda väljakutsumata oleks attakeeritud teise riigi poolt , nemad heatahtliku seisukoha võtavad attakeeritud riigi vastu ja viibimata kokku leppivad sammude kohta , mida ette võtta .
Lisaks kirjutasid välisministrid alla salajasele lisaprotokollile ( vt. pildiallkiri lk . 42 ) .
Nii Eesti , Läti kui Poola parlament ratifitseerisid Varssavi lepingu , Soome Eduskund aga seda ei teinud ning välisminister Rudolf Holsti , kes väidetavalt oli ületanud oma volitused , oli sunnitud ametist lahkuma .
Soome Riia saadiku Rudolf Holsti ettekandest
Soome Välisministeeriumile : Alates 1918. aastast olen tõdenud , et tema suutis mõista paremini kui keegi teine , mida Läti välispoliitikal lähemal ajal tuleb taotleda .
/ … / Meierovics oli ka laiade isiklike sidemete tõttu erakordselt hästi informeeritud suurriikide ja Venemaa poliitikast .
Selles mõttes oli tähelepanuvääriv iga keskustelu , mis mul temaga aastate vältel oli .
Ruhnu ja tasumata arved
Kujunenud olukorras leppisid Z. Meierovics ja A. Piibu järglane ministritoolil , Aleksander Hellat kokku , et vaidlusküsimused tuleb lahendada ning luua kindel alus kahe riigi liitumisele .
25. oktoobrist 1. novembrini 1923 toimuski Tallinnas Eesti-Läti konverents , kus delegatsioone juhtisid pea- ja välisminister Z. Meierovics ning augusti algul välisministriks saanud Friedrich Akel .
Ägedad vaidlused arenesid peamiselt piiri- ja vastastikuste nõudlustega seotud küsimustes ning konverents venis kavandatust paar päeva pikemaks .
Lätlased nõudsid Ruhnu saart ja Laura piirkonda , eestlased piiri korrigeerimist mitmes punktis .
Lõpuks saavutati kompromiss ja sõlmiti Eesti-Läti piirileping .
Vastastikuste nõudluste komisjonis vaieldi tuliselt kulude üle , mis tulenesid Läti väeosade relvastamisest ja varustamisest Eesti poolt 1919. aastal ning Eesti vägede sõjategevusest nii Punaarmee kui ka Landeswehr'i ja Bermondt-Avalovi vägede vastu Läti territooriumil .
Nii 18. veebruaril kui 21. juulil 1919 sõlmitud lepingus kohustus Läti valitsus mainitud kulud korvama .
Tallinna konverentsil esitas kindral E. Põdder Eesti arveks u.
23 miljonit kuldfranki ning lisaks tsiviilvõimude arve u.
3 miljonit Eesti marka .
Z. Meierovics esitas Läti arve - 31 346 450 kuldfranki , rõhutades , et Läti maksimaalsumma oleks isegi 46 miljonit kuldfranki .
Seega oli abistatava arve palju suurem abistaja omast !
Lõpuks tegi Z. Meierovics osava käigu , taotledes nõudluste kustutamist ja teatades valmisolekust maksta Lätis langenute omastele ja invaliidistunud sõduritele toetust 30 miljoni Eesti marga ulatuses .
Eesti nõustuski lõpuks selle ettepanekuga .
Konverentsil sõlmitud Eesti-Läti tolliuniooni eellepingut peeti esimeseks sammuks kahe riigi tolliuniooni loomisel .
Tõsi küll , hoolimata järgnevatest aastaid kestnud läbirääkimistest tolliuniooni saavutada ei õnnestunud .
Tallinna konverentsi tähtsaim tulemus oli Eesti-Läti sõjalis-poliitilise liidu leping , millele koos teiste lepingutega kirjutati alla 1. novembril 1923.
Lepingus fikseeriti ka partnerite sõjalised kohustused juhul , kui üks neist on langenud omapoolse provokatsioonita kallaletungi ohvriks .
Z. Meierovics deklareeris pärast konverentsi lõppu ajakirjanikele : Siin on saavutatud Balti liidu tuum , mis põhja ja lõunasse peab laienema .
Sedasama rõhutas ka F. Akel .
Eesti-Läti liidulepingu sõlmimine oli nii Z. Meierovicsile kui ka Eesti valitsusele küll suur õnnestumine , kuid kahjuks osutus liit praktikas väheefektiivseks .
Ka järgnevail aastail tegeles Z. Meierovics aktiivselt Balti koostöö probleemistikuga , kuid kahjuks ei olnud Z. Meierovicsile selleks enam palju elupäevi antud .
Valgus ja varjud
Seal , kus on ere valgus , et saa puududa ka varjud .
Küllap käib see tõdemus ka Z. Meierovicsi kohta .
Põhiline , mis sellele hiilgavale diplomaadile juba eluajal ette heideti , oli liigne paindlikkus ning mõnes olulises küsimuses isegi kindla ja selge välispoliitilise kursi puudumine .
Nii Eesti Välisministeeriumis kui Riia diplomaatkonnas fikseeriti korduvalt , et Meierovics rääkis ühes ja samas küsimuses erinevate riikide esindajatele erinevat juttu .
Meierovics püüdis kõikidega nii hästi läbi saada , et ühe suurriigi saadik pillas kord isegi lause : Meierovics suudleb igaühega .
Mõned Meierovicsi usalduslikud avaldused Nõukogude diplomaatidele liidupartneri Eesti suhtes on üsna kummalised .
Näiteks ütles ta saadik Semjon Aralovile otsesõnu , et Läti valitsus ei toeta Eesti Poola-sõbralikku kurssi ning et ta on suutnud K.R. Pusta keevalisust jahutada .
Nii andis Meierovics otseselt mõista , et Läti teostab Moskva suhtes sõbralikumat poliitikat kui Eesti .
Riia diplomaatkonnas äratas mõneti negatiivset tähelepanu ka asjaolu , et Meierovics laskis end esimesest naisest lahutada ilmselt karjäärihuvidest lähtudes .
Tema teine abikaasa oli küll väga esinduslik naine , kuid temaga käis kaasas kumu , et tegemist on pool-ilmadaamiga , kes varem elas ühe juudi ärimehe paksu rahakoti najal .
Samal ajal oli teada , et Meierovics armastas väga lapsi esimesest abielust Helmutit , Gunarsit ja Rutat ning viibis sageli koos endise perekonnaga .
Korvamatu kaotus
Nii oli see ka saatuslikul laupäeval , 22. augustil 1925 , kui Meierovics sõitis Tukumsi lähedal asunud suvilasse .
Autojuht ei sõitnud kiiresti , kuid künklikul maastikul ja libedal teel kaotas auto juhitavuse .
Autojuht hüüdis “ Hüpake välja ! ” , auto libises kraavi , rullus üle katuse ja autosolijad kas hüppasid või kukkusid autost välja .
Meierovics sai ränga kolju- ja kaelavigastuse ning suri teel haiglasse .
Tema süles olnud noorem poeg oli täiesti terve , ülejäänud said kergemaid vigastusi .
Teenekas Läti poliitik ja diplomaat maeti Riia Metsakalmistule .
Tema surm äratas laia rahvusvahelist tähelepanu , näiteks Mussolini ei piirdunud kaastundeavaldusega , vaid saatis erilennukil pärja .
Z. Meierovics oli ka Eestis populaarne ja tema surm oli paljudele tugevaks löögiks .
Tema omastele , Läti valitsusele ja rahvale saadeti kaastundeavaldusi , ajakirjandus valgustas põhjalikult tema elu ja tööd .
Läti saadik J. Seskis iseloomustas Eesti avalikkuse suhtumist juhtunusse järgmiselt : Kaastundeavalduse viisist olen jõudnud veendumusele , et paljudele ei ole see lihtsalt formaalsus , vaid sügavalt läbituntud vajadus näidata oma osavõttu sellest maagilisest sündmusest , mis röövis meilt meie kalli sefi .
Kadunud Meierovicsil oli kogu Euroopas nimi , mida kellelgi teisel meist ega meie lähematel naabritel ei ole ja sellist nime Euroopas keegi nii kiiresti ei omanda .
See on meile korvamatu kaotus .
HEINO ARUMÄE ( 1928 ) on ajaloodoktor .
Pildid :
- .
Läti , Eesti , Soome ja Poola välisministrite allkirjad Varssavi konverentsi salajasel kokkuleppel .
Varssavi lepingus fikseeriti , et asjaosalised riigid teostavad rahuarmastavat välispoliitikat , lahendavad tüliküsimused rahumeelsel teel , kaitsevad rahvusvähemuste õigusi , arendavad majanduslikke ja muid suhteid .
Salajane lisaprotokoll fikseeris , et / … / Välisministrid , pidades põhimõtteliselt vajalikuks kindlamakujulise sõjalise konventsiooni või sõjaliste konventsioonide sõlmimist , kohustuvad : a ) saavutama pärast konverentsi lõppu oma valitsustelt täielikud volitused , mis annaks volitused sõjalise konventsiooni sõlmimiseks ja informeerima sellest Poola Vabariigi välisministrit / … /
- .
Läti , Poola , Soome ja Eesti välisministrid Zigfrids Anna Meierovics , Konstanty Skirmunt , Rudolf Holsti ja Ants Piip Varssavi konverentsil 1922. aasta märtsis .
Foto K. Hovi raamatust Interessensphären im Baltikum
- .
Teenekas Läti poliitik ja diplomaat Zigfrids Meierovics maeti Riia Metsakalmistule .
26. jaanuaril 1929 püstitati hauale skulptor Z. Smiltnieksi loodud mälestussammas .
Foto HEINO ARUMÄE
MART KUURME
Liikumise uurimine algab taustkeha valikust - leitakse mõni teine keha või koht , mille suhtes liikumist kirjeldada .
Nii pole aga alati tehtud .
Kaks ja pool tuhat aastat tagasi arvas eleaatidena tuntud kildkond mõtlejaid , et liikumist pole üldse olemas .
Neid võib osaliselt mõistagi .
Sest kas keegi meist tunnetab , et kihutame koos maakera ja kõige temale kuuluvaga igas sekundis umbes 30 kilomeetrit , et aastaga tiir Päikesele peale teha ?
Eleaatide järeldused olid muidugi rajatud hoopis teistele alustele .
Nende neljast apooriast on köitvalt kirjutanud mullu meie hulgast lahkunud Harri Õiglane oma raamatus “ Vestlus relatiivsusteooriast ” .
Elease meeste arutlused on küll väga põnevad , kuid tõestavad ilmekalt , et palja mõtlemisega looduses toimuvat tõepäraselt kirjeldada ei õnnestu .
Aeg on näidanud , et ka nn. terve mõistusega ei jõua tõe täide sügavusse .
Einsteini lummasid suured kiirused .
Juba koolipoisina otsis ta vastust küsimusele - mis juhtuks , kui kihutaksime valgusele valguse kiirusega järele ?
Paarikümne aasta pärast jõudis ta sealt järelduseni , mida ütles ise välja nii : varem arvati , et ruum ja aeg jäävad alles , isegi kui kõik asjad maailmast kaovad , nüüd teame , et sel juhul ei jää alles ei ruumi ega aega .
Just aja ja ruumi ning neis toimuvate sündmuste toimumise osas on Einstein kogu inimkonna silmaringi oluliselt avardanud .
Ise pidas ta oma teooriate suurimaks väärtuseks füüsika teoreetilise baasi olulist lihtsustumist , ehkki seda mõistavad vaid vähesed õigesti hinnata .
Erirelatiivsusteooria ehitas ta üles kahele postulaadile , mille tõestamine tol hetkel kuidagi võimalik polnud .
1.
Kõik inertsiaalsed taustsüsteemid on võrdväär-sed kõigi loodusnähtuste kirjeldamisel .
2.
Valguse kiirus vaakumis on ühesugune mis tahes inertsiaalses taustsüsteemis .
Mis on inertsiaalne taustsüsteem ?
See on selline taustsüsteem , kus vaba keha liigub ilma kiirenduseta , jõule allutatud keha aga kiirendusega .
Selliste taustsüsteemide võrdväärsust kinnitas juba kuulus Galileo Galilei aastal 1632 , kuid ainult liikumiste korral .
Pole ju mingit vahet , kas mängida lauatennist kalda suhtes paigalolevas või ühtlaselt liikuvas laevas .
Kaldalolija jaoks võib see küll veider tegevus näida .
Nimelt võib laeva ja palli kiiruste võrdsuse korral näida laeva liikumise suunas liikuv pall topeltkiirusega liikuvat , vastassuunas liikuv pall aga hoo-pis paigal seisvat ( joon . 1 ) .
Einstein väitis intuitiivselt , et ka organismi elutegevus kulgeb taustkeha valikust sõltumatult .
Seega on esimene postulaat klassikalise relatiivsusprintsiibi üldistus kõigile loodusnähtustele .
Seejuures ei tohi unustada , et taustsüsteemi kuulub ka ajamõõtja , niisiis kell .
See kell peab olema taustkehaga kogu aeg kaasas , et mõõta omaaega .
Nimelt tuleneb teisest postulaadist , et kui kaks ruumiliselt eraldatud sündmust toimuvad ühes taustsüsteemis ühel ja samal hetkel , ei tarvitse nad mõne teise kehaga seotud taustsüsteemis olla samaaegsed .
Niisamuti ei kulge aeg kõigis taustsüsteemides ühesuguselt .
Sellist mõtteviisi on muidugi raske omaks võtta .
Kõik see tuleneb Einsteini poolt teooria aluseks võetud teisest postulaadist .
Piltlikult tähendab see , et kiirus , millega valgus möödakihutava rongi prozektorist väljub , on ühesugune nii rongi kui ülesõidukoha juures seisva auto suhtes .
Sellest postulaadist järeldub nii mõndagi ebatavalist .
Kujutame ette , et meist möödub valguse kiirusega võrreldava kiirusega kihutav rakett ja selle keskel istuv reisija süütab tiku ( joon . 2 ) .
Raketi sabas ja ninas istujad näevad seda tähtsat sündmust muidugi ühel ja samal hetkel toimuvat , kuna signaal liigub mõlemani ühe ja sama kiirusega ning valgusel on läbida mõlema vaatlejani ühepikkune tee .
Kõrvaltvaatajale aga tundub , et raketi ahtrini jõuab valgus kiiremini , sest signaali levimise ajal tuleb ahter signaalile vastu , raketi esiots aga vastupidi , eemaldub kohast , kus tikku tõmmati .
Kuna kiirus on ühesugune , aga teepikkus erinev , kulub signaalil levimiseks erinev ajavahemik .
Niisiis on juba esimestes mõttearendustes palju harjumatut .
Jõudu edaspidiseks !
MART KUURME ( 1949 ) on Tallinna Reaalkooli füüsikaõpetaja , pedagoogikamagister .
Pildid :
- .
Albert Einstein
- .
Joon 1.
Pingpongipalli liikumine erinevate vaatlejate jaoks .
- .
Joon 2.
Kõrvaltvaataja näeb , et valgus jõuab raketi ahtrisse varem kui ninasse .
MARIA TEIVERLAUR
Iga inimene püüab vabaneda psüühilisest pingest .
Üks isiksuse kaitsemehhanism , mis aitab vabaneda negatiivsest stressist , on huumor .
Loomulikult kaasneb hea huumoriga ka naer .
Huumorimeel ja koomilisuse tunnetus on teineteisega tihedalt seotud .
Juba Sigmund Freud väitis , et huumoritundeks on vajalik teatud intellektuaalse arengu tase , mis aitab tabada koomilisust olukordades , inimestes , asjades .
Antud seisukoha põhjal oleks ennatlik rääkida beebide huumoritajust .
Naeru täheldatakse aga siiski juba 4-10nädalaste laste puhul .
Mõned teooriad väidavad , et naer kasvab välja naeratusest , kuid leidub ka niisuguseid , mis kinnitavad , et naer ja naeratus on kaks erinevat psüühilist ilmingut .
On andmeid , mis kinnitavad , et väike-sed lapsed hakkavad 15 korda sagedamini naerma , kui neid kõditab ema , mitte aga mingi kõrvaline isik .
Samas rõhutatakse , et laps naerab kõdituse peale vaid siis , kui ta võtab seda mänguna .
Arenenud eneseteadvusega inimene võib naerda nii oma kujutluste , kirjutatud ja suusõnaliste naljade üle kui ka pilte ja karikatuure vaadates ning jälgides mitmesuguseid olukordi , mis tunduvad talle humoorikad .
Võib arvata , et koomilisuse tunnetus tekkis inimesel juba kauges minevikus .
Teadaolevalt pärineb esimene säilinud karikatuur Egiptusest 1360 e.Kr.
Millal täpselt ja millises maailmajaos hakkas inimene esmakordselt naerma , sellele ei oska küll keegi vastata .
Sotsiaalselt vastuvõetav agressiivsus
Teadlased väidavad , et inimest ajab naerma eelkõige koomilisuse tunnetamine , mis äratab temas eneseväärikustunde ja tõstab enesehinnangut .
Näiteks veiderdav kloun tsirkuses elavdab meie huumoritaju ning etenduse jälgijat valdab üleolekutunne ja rõõmus võidukas naer .
Naljatunne , mida me enamasti väljendame naeruga , rahuldab meie vajadust olla teistest targem , parem , ilusam .
Muidugi ümbritseb nii huumorit kui naeru kergemeelsus ja ka agressiivsus .
Etioloog K. Lorenzi arvates on huumor teisenenud agressiivsus , mis “ valatakse välja ” sotsiaalselt vastuvõetavas vormis - naljatledes ja naerdes .
Silmapaistev huumori uurija M. Eastman väitis juba 1936. aastal , et nalja heites toimub asjade , sündmuste , inimeste jt. väärtuste eriline muutus .
Meeldivad asjad jäävad meeldivateks , kuid ebameeldivad nähtused omandavad naljatlemise protsessis emotsionaalselt mõnusa , koomilise nüansi , mistõttu meie enesetunne paraneb ja hakkame naerma .
S. Freud arvas , et koomika , huumori ja teravmeelsuste abil püüdleme tagasi kaotatud mõnutunde juurde .
Nii nagu loomadel , nii ka inimesel avaneb naerdes tavaliselt suu ja paljastuvad hambad .
On arvatud , et hammaste näitamine väljendab loomade puhul üleolekut ja vaenulikkust .
Täielikult eitada ei saa seda ka inimeste puhul .
Tähtis on see , et me ei tõstaks oma enesetunnet kaaslaste väärikust alandades , vaid suudaksime heita nalja , mis parandaks kõikide meeleolu .
Inimene naerab enamasti temale oluliste asjade üle - nii võib mehi sageli kuulda poliitika , raskeid haigeid surma ja murdeeas poisse seksi üle nalja heitmas !
Ühenduslüli täiuslikkuse ja mittetäiuslikkuse vahel
Huumor tekib siis , kui meie aju infotöötlus on vabas mängulises seisundis .
Naljatlemise juured ulatuvad lapsepõlve , kui sai läbi mängitud erinevaid rolle : kehastatud joobnuid , kogelevaid , värisevaid , lonkavaid jms . inimesi , mis andis mõnusa üleolekutunde .
Toda emotsiooni saatis omakorda naer .
Koomilisena kipumegi nägema just ebameeldivaid asju , nähtusi , kaaslasi .
Huumorit on paljud psühholoogid pidanud ühenduslüliks täiuslikkuse ( mida me soovime , ihaldame ) ja mittetäiuslikkuse ( tegelikkuse ) vahel .
Kontrasti , vastuolu ja ootamatuse tase on ka naljatunde määraks .
Näiteks kujutlegem ette elegantset daami beezis mantlis , kelle pead ehib sama värvi kaunis kübar , kuid ühes jalas on tal pruun kõrge kontsaga saabas , teises jalas kaloss .
Selline vaatepilt on ootamatu ja üllatav .
Moodne saabas ja labane kaloss loovad erilise kontrasti .
Ja märkamatult tükib meile naer peale .
Naer ja keep smiling
Inimene naerab enamasti temale oluliste asjade üle , selle üle , mille suhtes ta ei ole ükskõikne , et läbi naeru tunda psüühilist kergendust .
Nii võib meeste suust sageli kuulda poliitikaga seotud huumorit , raskeid haigeid surma üle nalja heitmas , murdeeas poisse seksi teemadel naljatlemas jne .
Huumoris peegeldub kogu ühiskond : kultuur , vägivald , seks , poliitika , sotsiaalmajanduslikud erinevused ja muud probleemid .
On väidetud , et 58 protsenti naljadest võib klassifitseerida “ mustaks huumoriks ” , mis sisaldab rohkesti vaenulikkust .
Tuleb lisada , et naljakana tajutavate asjade , olendite , nähtuste juures on kindlasti mingi element , mida me tõsises olukorras kogeksime ebameeldivana .
Vaestes ühiskondades esinevat naeru enam kui rikastes .
Materiaalses heaolus elavate inimeste juures võib näha küll sagedasti naeratusi - keep smiling ' ut , kuid harva võib kuulda tõelist , südamest vallanduvat naeru .
Manipuleerimis- , karistus- , lõõgastusvahend
Olenevalt isiksuse omapärast võib naer meile olla ka manipuleerimisvaheniks .
Seda siis , kui soovime jätta kellelegi heatujulise inimese muljet või teeselda tõsiste suhete juures üleolevust ja ükskõiksust .
Mõnikord kasutab inimene naeru karistusvahendina .
Näiteks eskimotel on kombeks pilkavalt naerma hakata , kui vestluses kurjategija nime mainitakse .
Ülbe naeruga võime meiegi kedagi kättemaksuks psüühiliselt haavata .
Praktika on tõestanud , et mõõdukas huumor ja naer soodustavad kohanemist .
Hea huumor muudab meid tolerantsemaks ümbritseva suhtes , soodustab psühholoogilist arengut , eneseaktualiseerimist ja rahulolu iseendaga .
Naer kaitseb meid negatiivsete emotsioonide eest ja aitab põgeneda reaalsusest , häirivate probleemide keskelt .
Huumori abil saame ka lihtsustada oma olevikku , tulevikku , minevikku , kui tunneme selleks psühholoogilist vajadust .
Paljudes Aafrika , Ameerika , Aasia , Okeaania ja Euroopa vanades kultuurides leidub näiteid naljatlevatest suhetest ( hullamine , lõõpimine jms . ) , mille eesmärgiks oli huumoritunde arendamine .
Ka nüüdisaegses kultuuris võib leida teatud määral selliseid suhteid perekonnaliikmete ja teiste lähedaste , tuttavate inimeste vahel .
Rõhutatud on mõõdukalt huumorika õhkkonna kasulikkust lapsele , sest see arendab ta kohanemisvõimet ja suhtlemisoskust .
Tekib ainult küsimus , kui paljud lapsevanemad on võimelised looma soodustavat õhkkonda lapse huumorimeele ja naeru arenguks , kui näiteks ainult 2 protsenti ameeriklastest suudab rääkida anekdoote .
Mõistagi ei arene koomilisuse taju ainult anekdootide abil , ent ometi on see madal protsent üheks näitajaks antud valdkonnas .
Lõbus naer aitab lõõgastuda , mõjub positiivselt tervisele ja kergendab töötamist .
Antropoloogid on leidnud viiteid , et naerumeditsiinil oli oma koht vanades kultuurides .
Nii judaism , kristlus , hinduism , islam , taoism kui budism on tunnistanud naeru osatähtsust meditsiinis .
Juba Vana-Kreeka poeet Pindaros kirjutas 5. sajandil e.Kr.
, et parim ravija on hea “ naljahammas ” .
Põhja-Aasias oli vanasti arsti esmaseks kohuseks soodustada patsiendi paranemisvõimet sel teel , et too hakkaks naerma oma ebaõnnestumiste üle .
Ka filosoof Herbert Spencer on väitnud , et naer on see , mis toob inimesele tagasi füüsilise ja psüühilise komforditunde .
Kaks astet naeru mõjus inimesele oleksid siis tervislik stimulatsioon ja sügav relaksatsioon ( lõõgastumine ) .
Arvatavasti tunnetas inimene juba kauges minevikus , et naer on universaalne vahend psüühilise ja kehalise seisundi reguleerimiseks ning sellepärast pole ta naermisest senini loobunud .
Nüüdisaegsete teadlaste eksperimentide tulemused näitavad , et naer lõõgastab lihaseid : langetab vererõhku , soodustab seedimist , parandab aju tööd ( mälu funktsioneerimist ) ja kergendab vaimset tegevust ( õppimist , ülesannete lahendamist ) , “ masseerib siseorganeid ” , aitab kiiremini haigustest paraneda tugevdades immuunsüsteemi , reguleerib südame-veresoonkonna ja endokriinsüsteemi tööd jne .
Naerul on leitud isegi anesteetiline toime - see vähendab valuaistinguid .
Elujõud vabaneb läbi naeru ja armastuse ning naeru positiivsed efektid väljenduvad rõõmus , optimismis ja soovis elada .
Pole igaühele antud !
Kahjuks pole aga kõigil inimestel võimet ebameeldivusi naljaks pöörata .
Loovuspsühholoogiaalased uuringud näitavad , et huumorimeelset , naerualtist inimest iseloomustab eelkõige hea kujutlusvõime , jälgimis- , kõrvutamis- ja liialdamisoskus , ideede voolavus , spontaansus .
Paljud teadlased väidavad , et meeste huumorimeel olevat ligi kaks korda enam arenenud kui naistel .
Iga inimene pole ka võimeline tõeliselt , südamest naerma .
Südamest tulev naer eeldab , et inimene oleks aval ja heatahtlik .
Naeru võime jagada targaks ja rumalaks ; avalaks ja teeselduks ; lahkeks ja kibestunuks .
Inimesed , kelle naer on valdavalt teeseldud ja vaoshoitud , on tavaliselt kõrge eneseteadvusega ja nad hoolitsevad kirglikult oma prestiizi pärast .
Lahke naeratusega ja naeruga inimesed on abivalmid ja heasoovlikud .
Õiglust tagaajavate inimeste naer on sageli sarkastiline ja pilkav .
Kahjurõõmsalt naeravad tihti just egoistlikud inimesed .
Naeru kirjeldamisel on vaja muidugi peent kunstnikutaju ja ka psühholoogilist teadlikkust .
Leidub inimesi , kes naeravad kohatult ja palju .
Normaalseks ei saa pidada liialdatud naeru ja ka naljatlevat huumorit , mida võib ette tulla alkoholismi ja mõningate muude psüühiliste haiguste korral .
Mõõdukasse tervesse naeru peaksime aga suhtuma kui elutähtsasse instinkti , mis kaitseb inimese mina ja aitab säilitada ta optimismi .
Neil , kelle huumorimeel pole eriti arenenud , aga kes soovivad siiski naljast rõõmu tunda , tasub meelde jätta järgmine tõde : kes armastab maailma ja iseennast kõverpeeglist vaadata , selle juurde leiab naer tee .
MARIA TEIVERLAUR ( 1955 ) on kliiniline psühholoog , töötab Jämejala Psühhiaatriahaiglas psühholoogiakabineti juhatajana ja Viljandi Kultuuri-kolledzis dotsendina .
Psühholoogiakandidaat 1992. aastast .
Sigmund Freud väitis , et huumoritunne eeldab teatud intellektuaalse arengu taset , mis aitab tabada koomilisust olukordades , inimestes , asjades .
JUHA VALSTE
Uhke savannielanik , jaanalind , on üldtuntud , sest on ta ju maailma suurim lind .
Järgnevad pildikesed Aafrikast aitavad meil veidi lähemalt tutvust teha tolle ebalinnulikult jõulise avamaastiku asukaga , kes elab üpris omapärasel viisil moodustuvates perekondades ning , nagu näha , tuleb kenasti toime ka turistidest küllastunud rahvusparkides .
Naeratasin kaastundlikult ja ütlesin taksojuhile , et sada šillingit on säärase väikse otsa eest küll ülearu palju .
Juht käänas silmamunad taeva poole , just nagu oodates , et sealt laskub keegi alla toda juhmi turisti õpetama .
“ Nelisada šillingit ja ei kriipsugi vähem .
” Muidu ei jäävat tema kallil naisel muud üle kui tänavale teenima minna ning lugematuid armsaid šokolaadpruune lapsi ootab kibe nälg .
Säärasest kohutavast tulevikukangastusest vapustatuna tõstsin hinna 150 šillingi peale .
Vastaspool teatas aga , et see ei tule kõne allagi , kas maksan 300 šillingit või kõnnin minema .
Tundsin endal kogu aja tema sõbralikku , kuid oma veendumuses kaljukindlat pilku .
Kogu asi hakkas mulle lõpuks nalja tegema , naer lausa pressis end minu sisemusest välja .
Hüva , nüüd ootab küll nälg meie lugematuid lapsukesi , tegin teatavaks , enne kui hinna süngel ilmel 200 šillingile tõstsin .
Ning lisasin , et rohkem ei saa me maksta , sest see on kogu meie raha !
“ It's a deal , ” naeris taksojuht nii nakatavalt , et minagi naerma puhkesin .
Lõbusaks tujuks oli põhjust küllaga , maksime talle rohkem kui kohalikud ning lisaks oli veel ka korralikult tingida saanud .
Taksojuht esitles ennast - ta oli kikuju ning nime poolest George .
Esitlesime ka ennast ning teatasime , et kuulume soomlaste suguharru .
Uus tuttav sügas veidi oma käharat pead ja otsustas siis , et kõnealune suguharu peaks kusagil inglaste ja sakslaste naabruses , ühesõnaga Euroopas , elama .
Et olime oma Ühendriikide reisidel harjunud sellega , et enamik ameeriklasi paigutab Soome kuhugi Kagu-Aasia ning Korea vahele või hoopistükkis Gröönimaa kõrvale , siis olime sunnitud siin Aafrikas sügavalt imetlema meie kaaslase maateaduslikku haridust .
Keset üldist melu tõstsime kolmekesi oma kraami autosse .
Must Toyota Crown oli vähemalt paarikümne aasta eest tõusva päikese maal sündinud , üle mere Aafrikasse rännanud , seal uut ja vana näinud ning lõpuks hindust omaniku taksofirma ehteks ja kikujust juhi lemmikuks saanud .
See polnud lihtsalt auto , vaid ka mälestusmärk , mis ühendas endas märke lugupidamisest ja vägivallast .
Toyota tagauste siseküljel polnud käepidemeid , ühe ukse klaas ei liikunud üldse , teisel vaid veidi .
Juhi kõrvalistme ukseklaas kadus sujuvalt ukse sisemusse , kui selle kinni tõmbasin .
Istmed ei liikunud , välja arvatud tagapink , mis oli hoopis põranda küljest lahti .
Aastate jooksul olid istmete vedrud lõplikult alla andnud ning igas tänavaaugus sai tagumik valusa vopsu .
Auto mineku järgi võis otsustada , et üks silinder oli tumm .
Mootor tekitas senikuulmatuid helisid ja käigukast ragises iga käiguvahetusega , välja arvatud teine käik , sest see ei läinud üldse sisse .
Meie seljataha jäi lehvima paks sinine suitsupilv .
Nairobi liikluskeerises on korralikud pidurid autole eriti tähtsad ning need paistsidki paari pumpamise järel päris kenasti toimivat .
Uus sõber viis meid lennuväljalt Nairobi kesklinna ja sealt edasi rahulikku ja veetlevasse Hurlingtoni hotelli .
Pärast kohalikus liikluskeerises saadud närvišokki kulus puhkus marjaks ära .
Maksin Georgile ja lisasin veel tubli jootraha , et ta meid elusalt läbi selle möllu pärale oli toonud .
Leppisime kokku , et järgmisel päeval üürime tema auto 800 šillingi eest kogu päevaks enda käsutusse .
Kokku pidime saama hotelli hoovis kell kuus hommikul .
Need linnud …
Just päikesetõusu ajal sõitsime sisse Nairobi rahvuspargi värvast .
Olime paar kilomeetrit mööda lainetavat savanni sõitnud , kui meie tähelepanu köitis teeveeres askeldav uhke mustavalgekirju isane jaanalind .
Kenakene pruun emalind seisis veidi eemal .
Georg pidas auto kinni , et saaksime neid pildistada .
Kui asusin aknaklaasi alla väntama , libises see alla ja kadus kolksatusega kusagile ukse sisemusse .
Toetasin kaamera aknaava alaservale ja asusin teravustama .
Ühtäkki pööras jaanalind oma tagapoole otse meie poole ning sealt paiskus pritsmete saatel välja midagi täiesti seletamatut .
Autojuht rõkatas : “ Bwana Juha , what is dat thing !
” Nagu kaja , esitas Anne täpselt sama küsimuse .
Näis nagu oleks jaanalinnu saba alt , kloaagist , välja pulpsatanud linnu siseelundid .
“ Ega ometi pärasool , või on tal vaesel nii vägevad hemorroidid , ” käis mul läbi pea .
Vahtisin tummana erakordset vaatepilti ja kuulasin samal ajal teise kõrvaga Anne ja autojuhi anatoomia-alast vestlust .
Tasapisi hakkasid mulle meenuma kunagi ammu raamatust loetud faktid .
Jajah , kas ka mitte jaanalinnud ei kuulu nende lindude hulka ?
Seega siis samasse seltskonda kui luiged , haned ja pardid - ehk teisisõnu , lindude hulka , kelle isastel , noh , hmm , on .
Jah , nii see on , jõudsin veendumusele .
Ja mida siin veel kahelda , sellel isasel jaanalinnul meie ees igatahes kindlasti on .
Käänasin end tähtsalt Anne ja autojuhi poole , köhatasin ning seletasin rahulikult ja teaduslikku väärikust säilitades , et meil oli suurepärane võimalus oma silmaga näha isase jaanalinnu sugutamiselundit ehk penist .
Mõlemad jäid mind säärase näoga jõllitama , nagu oleksin ma ütelnud midagi totakat ja rõvedat ühekorraga .
Mina säilitasin külma rahu .
Lõ-puks küsis juht ettevaatlikult : “ Bwana , you mean , de bird has de peckeh ?
” Vastasin , et just seda ma tahtsingi ütelda .
Mees vangutas kahtlevalt pead , ent paraku tuli ka temal oma silmi uskuda .
Jaanalind esitles veel korra uhkelt meile oma jõudu ja toredust , saputas tiibasid ning korraks ilmavalgust näinud elund kadus silmapilgu jooksul taas keha sisemusse .
Vaatemäng oli läbi .
Hiljem oleme aina isaseid jaanalinde kohates üritanud neid mitmelt poolt seirata , et ehk …
Paraku ei ole ükski sadadest lindudest olnud samas meeleolus , kui too Keenias kohatud atleet .
Tohutud lasteaiad
Iidsetel aegadel laius tänase Etosha rahvuspargi kohal hiiglaslik madal järv .
Tänapäeval leiab sealt vett vaid pärast vihmasid ning kohati ka kunagise kaldajärsaku alt väljaimmitsevate allikate ümbrusest .
Selliste joogipaikade naabruses kohtab alati hulgaliselt loomi .
Salvadora allikas on Etoshas üks meie lemmikpaikasid .
Loomasid saab vaadata muistse kaldajärsaku pealt , mille all laiub mitme hektari suurune lompidega kirjatud allikasoo .
Kuivaperioodi lõpul on sellest tavaliselt järgi vaid paari aari suurune tiigike .
Salvadoras näeb pea alati sebrasid , hüpikantiloope , gnuusid ja šaakaleid .
Vahel kohtab seal ka suuri uhkeid orükseid ja hüääne .
Õhtuhämaruses lendab kohale parvede kaupa kõrbeliivureid .
Seekord pakkus kõige huvitavamat vaatepilti jaanlinnupere , kes kahlas allikate ümbruse kõrges kuivanud rohus .
Õigupoolest tuleks seda nimetada suurpereks , sest jaanalindude perekonnaelu on kõike muud kui tavaline .
Seda kinnitas ka meie silmade ees askeldav seltskond - ees uhke isane , tema järel kena emalind ning nende sabas mitukümmend triibulist pojakest .
Märkimisväärne on veel see , et pesakond koosnes ilmselgelt erivanustest poegadest .
Jaanalinnud olid jäägitult hõivatud oma lemmiktegevusest ehk söömisest .
Maailma suurim lind on peaaegu täiesti taimtoiduline , ta toitub eelkõige taimeseemnetest ja viljadest .
Nooremad linnud ei põlga ära siiski ka putukaid ning viimaseid napsavad vahel ka vanalinnud .
Osa isaseid jaanalinde vallutavad pulmaaja saabudes endale reviiri , mille suurus võib ulatuda paarist ruutkilomeetrist kuni kümne ruutkilomeetrini .
Ta hangib endale emalindude seast paar kaaslast , kellest üks saab n.-ö. valitseva positsiooni .
Samal ajal ei sõlmi osa emaseid mingeid püsivaid sidemeid ning liigub ühest reviirist teise .
Isased paaritavad kõiki emaseid , kes selleks soovi avaldavad , kusjuures pulmaajal on kõik emased ka selleks valmis .
Isane kaevab oma reviiri piiresse mitmeid pesalohkusid ning esitleb neid valitsevale emasele .
Sobiva leidnud , asub viimane munema .
Paari nädala jooksul muneb ta iga päeva tagant uue muna .
Ent samasse pesasse munevad ka madalama staatusega emased ning isegi juhuslikult sealtkandist mööda kõndivad hulkuvad emased .
Nii lisandub pesa omaniku 7 - 8 munale tavaliselt veel paar-kolmkümmend võõrast muna .
Jaanalind suudab haududa korraga vaid paarkümmend muna , ülejäänud ei mahu pessa ning need looted hukkuvad .
Valitsev emane suudab eristada oma mune võõrastest ja paigutab enne hauduma hakkamist need pesa keskele - nõnda kindlustatakse oma järglaste koorumine .
Samal ajal on siiski enamus poegi võõrad ning sealjuures ka võõraste isaste järglased .
Reviiri omav isane haudub öösiti , valitsev emane päeval .
See on vägagi mõistlik tööjaotus , sest mustavalgekirju isane hakkab päeval karjuvalt silma .
Pruunikashall emane aga sulandub savannipinnaga kokku .
Haudumine algab veidi üle kahe nädala pärast esimese muna munemist ning kestab poolteist kuud .
Kõik ühe pesa pojad kooruvad enam-vähem üheaegselt .
Salvadore jaanalinnupere poegade suuruserinevusi polnud siiski raske seletada : need pojad olid pärit eri pesadest ja seega ka erineval ajal munast koorunud .
Poegadega koos liikuvad täiskasvanud jaanalinnud tahavad kõiki teele jäävaid jaanalinnupoegi enda pesakonnaga liita .
Tavaliselt saadavad jaanalinnuperet isane ja emane , vahel ka mitu emast .
Kohates mõnda teist jaanalinnuperet , hakkavad täiskasvanud tüli norima .
Nad tormavad teineteise kallale ning üritavad poegi ära võtta .
Lõpuks saab üks pool võidu endale ning kahmib kõik pojad kaasa .
Poegade vanusel pole seejuures mingit tähendust , olgu need siis vanemad või nooremad kui enda omad .
Tegelikult kasvavad poegade ellujäämisvõimalused suures karjas .
Väga tugev jaanalinnupaar võib kogu ümbruskonna pesakonnad endale haarata ning lõpuks sadakonna poja saatel liikuda .
Seni teadaolev rekord on 380 pojast koosnev perekond !
Isehakanud sõber
Mountain Zebra rahvuspark asub Lõuna-Aafrika Vabariigis Cradocki linna lähistel , Port Elizabethist paarsada kilomeetrit põhja poole .
Nagu nimigi ütleb , asutati see rahvuspark mägisebra Lõuna-Aafrika alamliigi päästmiseks .
Selle ülesandega on kaitseala igatahes kenasti toime tulnud - täna elab seal sadu kohalikke mägisebrasid ning neid viiakse sealt ka teistele kaitsealadele .
Mountain Zebras elab ka hulgaliselt muid huvitavaid loomaliike , nagu näiteks valgesabagnuusid ning teiste seas ka jaanalinde .
Need pole küll Lõuna-Aafrikas levinud alamliigi esindajad , sest viimane suri juba aastate eest välja .
Tegu on paljude alamliikide ristanditega , kes osalt on pärit ka kasvandustes sirgunud lindudest .
Istusime parajasti oma telgi ees ja nautisime varjus pärastlõunast puhkehetke .
Puhastasin just parasjagu oma kaamerat , kui Anne sõnas rahuliku ja tasase häälega : “ Meile tuli külaline .
Vaata hästi rahulikult selja taha !
” Pöörasin pead ning sattusin vaatama otse emase jaanalinnu säravatesse uudishimulikesse silmadesse .
Lind seisis minust vaid meetri kaugusel .
Pähe turgatas kusagilt kuuldud võrdlus , et jaanalinnu silmad on suuremad kui tema aju ning see tundus olevat üpris usutav .
Ja veel torkas mulle pähe , et vihane jaanalind võib tappa inimese ühe jalahoobiga .
Meie külalisel polnud aga midagi halba mõttes .
Ta oli tulnud tutvust tegema lootuses mõnd maitsvat toidupala saada .
Paari küpsise kaasabil oli vaata et igavene sõprus sõlmitud .
Lind oli nii kõrge , et ei mahtunud ilma kummardumata meie telgi varikatuse alla , mis oli tõmmatud kusagile 190 cm kõrgusele .
Kummargil seismine polnud kuigi mõnus ja nii ta heitiski meie söögilaua kõrvale kõhuli maha - ilmselt sättides end lõunaaega ootama .
Järgmistel päevadel oli meil kämpingus ringi liikuvast jaanalinnust palju rõõmu .
Ta külastas järjekindlalt kõiki telke iga päev .
Osa inimesi põgenes hirmunult oma vagunautosse , mõned panid talle värisevi käsi süüa , et ehk õnnestub siis terve nahaga pääseda , üpris paljud aga otsisid linnule maiuspalu ning nautisid võimalust teda lähedalt silmitseda .
Jaanalind valis sellest kirevast seltskonnast enda erilisteks lemmikuteks meid ja meie platsinaabreid ( kaks afrikaani keelt rääkivat abielupaari kokku 7 - 8 lapsega ) .
Nemad suhtusid jaanalindu silmatorkavalt heatahtlikult ja suure huumoriga ning lapsed tassisid suurele linnule aina liiga palju toitu .
Siis aga sekkus asjasse keegi eriti pirtsakas ja kitsarinnaline isik .
Kaitseala keskusesse oli saadetud kaebus jaanalinnu peale !
Tegu olevat eluohtliku loomaga , kes ründavat pahaaimamatult kämpingus liikuvaid loodusehuvilisi !
Metsloomade koht ei ole kämpingus !
Nõnda sõitiski ühel päeval kämpingusse lahtise kastiga veoauto , millest ronis välja pool tosinat kaitseala valvurit .
Jaanalind lösutas parasjagu kahe vanaproua vahel , kes õndsas rahus raamatut lugesid .
Naised olid üpris ehmunud ja seejärel pahased , kui valvurid nende telgi juurde astusid ning neil kõrvale astuda palusid .
Jaanalind piirati sisse ning mehed kargasid kõik korraga talle peale .
Üritas ta põgeneda , mis ta üritas , ent jõudude vahekord oli liiga ebavõrdne .
Suur lind seoti kinni ja tõsteti autole .
Rabelemine jätkus ka autokastis , kui masin mootorimöirete saatel tolmupilve kadus .
Kämpingu kontoris kuulsime , et lind viidi paarikümne kilomeetri kaugusele , ühte kaitseala kaugeimasse kolkasse .
“ Ahh , paari nädala pärast on ta siin jälle tagasi , ” rehmas kontoris istuv ametnik tüdinult .
“ Savannist ju küpsiseid ei leia .
See on vist neljas kord , kui me teda minema veame , sest mingi lollpea on jälle kaevanud .
Mis nad siia tulevad , kui nad jaanalinde kardavad ?
” Ka meil tekkis sama küsimus .
Soovisime mõttes oma uuele sõbrale õnne ja ohtrat küpsisesaaki ka edaspidi .
JUHA VALSTE on Soome bioloog ning ökoloogia ja inimese evolutsiooni probleemidele keskendunud ajakirjanik , ta töötab ajakirja “ Suomen Luonto ” toimetuses .
Pildid :
- .
Kaks jaanalindu poegadega .
- .
Isane pulmameeleolus jaanalind Nairobi rahvuspargis .
- .
Jaanalinnuperekond Etosha rahvuspargist .
- .
Kaks jaanalindu ( 2 ) .
- .
Kaks jaanalindu ( 3 ) .
PEEP KALV
Aastal 1996 avastasid Šveitsi astronoomid Michael Mayor ja Didier Queloz planeedi tähel 51 Pegasi märkus 1  .
Kui täht ja tema nähtamatu suhteliselt suur planeet tiirlevad ümber ühise masskeskme , siis tähe kaugus meist muutub perioodiliselt .
Niisamuti muutub siis ka tähe kiirus vaatekiire sihis ehk radiaalkiirus , ja spektrijoonte Doppleri nihke 2 täpsest mõõtmisest saame arvutada planeedi massi .
Sel meetodil on nüüdseksavastatud 32 planeeti .
Kolm neist on seni unikaalsed .
Üpsilon Andromedae - esimene planeedisüsteemi päike
Meie Päikesest pisut kuumem 44 valgusaasta kaugusel asuv u Andromedae on teine täht ( peale 51 Pegasi ) , millel avastati planeet juba 1996. aastal .
Avastajad , Paul Butler Carnegie Instituudist ( Washington ) ja Geoffrey Marcy California Ülikoolist ( Berkeley ) , kasutasid Licki Observatooriumi ( California ) 3 meetrist teleskoopi , mille spektromeeter võimaldab radiaalkiirusi mõõta täpsusega 3 meetrit sekundis .
Radiaalkiirused moodustasid sinusoidi perioodiga 4,611 päeva .
Planeedi massiks saadi 0,68 MJ ( Jupiteri massi ) ja kauguseks oma päikesest 0,057 a. ü .
( 8,5 miljonit kilomeetrit ) .
Kui sinusoidist lahutati maha tähe ja planeedi liikumise teoreetiline kõver , jäid järgi vaatlusvigadest tunduvalt suuremad hälbed .
Butleri ja Marcy arvates võis jääk-hälbeid põhjustada u And ümber tiirlev veel üks planeet .
Kuna Licki vaatlused hõlmasid vaid paari kuud , teavitasid Butler ja Marcy oma tulemustest viivitamatult kõiki vaatlevaid astronoome .
Esimesena teatas u And vaatlusandmete olemasolust Harvard-Smithsoniani vaatlusgrupp , seejärel veel kaks uurijaterühma .
Arhiividest otsiti välja varasemad spektrid ( radiaalkiirused kuni 100 korda väiksema täpsusega ) ja jätkati vaatlusi .
Tõestus teise planeedi olemasolust saabus õige pea .
Kuid pärast vaatlusandmetest kahe planeedi teoreetilise kõvera lahutamist jäid taas järgi kahtlaselt suured hälbed ( joon . 1 ) .
Kolmest planeedist koosneva süsteemi teoreetilise mudeliga vaatlusandmeid lähendades leiti aga praktiliselt ideaalne kooskõla ja jääkhälbed jäävad vaatlusvigade piiresse .
Üha lisanduvad vaatlusandmed asetuvad radiaalkiiruste kõveral täpselt ettearvutatud punktidesse .
Pole mingit kahtlust - 44 valgusaasta kaugusel asub veel üks päikesesüsteem .
HD 209458 - päikesevarjutus kaks korda nädalas
Võib juhtuda , et planeedi ümber oma päikese tiirlemise tasand on meie poole n.-ö. serviti .
Sel juhul jääb planeet Maalt vaadates iga tiiru ajal mõneks ajaks meie ja tähe vahele .
Kui planeet on suhteliselt suur ja tiirleb oma päikesele küllalt lähedal , peaks Maalt olema nähtav rõngakujuline päikesevarjutus .
Et suurimaski teleskoobis paistab täht ikka vaid punktina , siis saame varjutust “ näha ” vaid fotomeetriga , mõõtes tähe heleduse nõrgenemist planeedi liikumise ajal tähe taustal .
Radiaalkiiruse muutuse kaudu avastatud 25st planeedist osutus Pegasuses asuva tähe HD 209458 ümber perioodiga 3,5 päeva tiirlev planeet ainsaks lootustandvaks .
Septembris 1999 registreeriski Harvard-Smithsoniani Astrofüüsikakeskuse doktorant David Charbonneau koos kolleegidega planeedi kaks üleminekut tähest ( joon . 3 ) .
Täpselt sama tulemuse sai peatselt veel kaks sõltumatut uurijaterühma .
Heleduskõverast on lihtsalt arvutatav planeedi raadius : 1,54 ± 0,18 RJ .
Teades massi ( 0,69 ± 0,05 MJ ) , leiame planeedi keskmiseks tiheduseks 0,38 g/cm 3 ja sellest mõistatus algab .
Tähe HD 209458 spektriklass on F8V , mis tähendab valkjaskollast Päikesest umbes 500 kraadi võrra kuumemat peajada tähte .
Kuna tähe näiv heledus on 7,65 tähesuurust ( 7m , 65 ) ja astromeetriatehiskaaslase HIPPACOS mõõtmiste põhjal tähe kaugus 154 v.a. , siis kiirgusvõimsuselt ületab HD 209458 Päikest 1,6 korda .
Planeedi kaugus tähest on vaid 0,045 a. ü .
= 6,7 mln km .
See tähendab , et seda planeeti kuumutab tema päike ligi 120 korda tugevamini kui meie Päike Merkuuri .
Merkuuri Päikesepoolsel poolkeral on temperatuur umbes 400 kraadi .
Kuidas suudab veest kolm korda väiksema keskmise tihedusega planeet oma hoopis hõredamat atmosfääri veel palju hullemas põrgukuumuses säilitada ??
Mõni planeet on oma päikesele veelgi lähemal , kuid heauskselt peame neid planeete tahketeks .
HD 209458 planeedi vaatlusandmed on aga ülimalt usaldusväärsed !
Tau Bootis - tähe spekter pluss planeedi spekter ?
Nüüdisaegsete teleskoopidega pole veel võimalik näha eraldi tähte ja tema planeeti .
Ometi tuleb koos tähevalgusega meieni alati ka valgus tema planeedilt .
Viimane pole miskit muud kui planeedi atmosfäärilt peegeldunud sellesama tähe valgus .
Peegeldunud valgus on mõnikümmend või - sada tuhat korda nõrgem tähevalgusest .
Kui aga planeet on tähe ligidal , suur ja hea peegeldamisvõimega , võib tema valgus moodustada tähevalgusest tervenisti mõne tuhandiku .
Seda võiks juba üritada registreerida .
Ent kuidas eristada nõrka valgust tähevalgusest ?
Planeet ise on tulnud meile appi .
Tähest vaid mõne miljoni kilomeetri kaugusel tiireldes peab planeet , et mitte alla kukkuda , liikuma kiirusega , ütleme , 100 km/s .
See aga tähendab , et elongatsioonis ( Maalt vaadates on planeet tähest kaugeimas asendis , läheneb meile või eemaldub meist maksimaalse kiirusega ) peab planeedivalguse Doppleri nihe tähevalguse omast erinema 100 km/s .
Järelikult peavad tähe spektris spektrijoonte kõrvale ilmuma joonte nõrgad , ühesuguse nihkega koopiad .
Spektrijoonte nõrkade varjude avastamise lootus on suurim , kui Maa paikneb planeedi orbiidi tasandi läheduses ( seda arvestades peaks sobivaim olema just täht HD 209458 ) ning kui tähe spektrijooned on kitsad ja teravad .
Kääbustähtede spektrijooned ei ole kitsad ja nõrkade varjude avastamine on suur kunst .
Ometi näib see olevat õnnestunud .
Möödunud aasta ajakirjas Nature ( nr. 402 ) teatab inglise spektroskopistide grupp Andrew Cameroni juhtimisel planeedivalguse avastamisest tähe t Bootis ( Karjases ) spektris .
Lisaspekter ilmutab ennast lainepikkuste vahemikus 456 … 524 nm .
Avastust kinnitavad Charbonneau vaatlused lainepikkuse 480 nm ümbruses .
Planeedi orbitaalne tiirlemiskiirus on 74 km/s .
See avastus innustab tahtma enamat .
Eeltoodus on tegemist planeedi atmosfäärilt peegeldunud tähevalgusega .
Osa tähevalgusest aga neeldub planeedi atmosfääris ja kiirgub taas välja .
Selle kiirguse spektris võib leiduda neeldumisjooni , mille põhjustajaks on planeedi atmosfääri koostisse kuuluvate gaaside molekulid .
Tähespektri piirkonnast , kus pideva spektri heledus on suhteliselt väike ( näit . spektri infrapunases osas ) , on lootust planeedi spektri neeldumisjooni avastada .
Sel juhul saame teateid planeedi atmosfääri keemilisest koostisest planeeti ennast nägemata .
Kaksiktähtede planeedid
Kui täht on üksik , nagu meie Päike , pole probleemi - planeet või planeedid võivad tiirelda stabiilsel orbiidil ümber oma päikese ligi poole kauguseni lähimast tähest .
Kuid peaaegu kõik tähed on kaksikud või mitmikud .
Näiteks kahekümne viiest näivalt heledamast tähest vaid kolm on üksikud , vana hea Põhjanael on koguni viisiktäht .
Senituntud 32st planeete omavast tähest on kaksikuid viis .
Nende hulka kuulub ka t Boo , mille palja silmaga nähtavast peatähest ( näiv heledus 4m , 5 ) umbes 5 ” kaugusel asuva nõrga ( 11m , 1 ) kaaslase avastas juba Wilhelm Struve .
See 51 valgusaasta kauguselt paistev 5 kaaresekundit tähendab , et selles päikesesüsteemis on kaaspäikese kaugus peapäikesest umbes sama kui Pluuto kaugus Päikesest .
Üksiktähed saavad varsti otsa ja planeediotsingutes tuleb panus teha kaksiktähtedele , mille komponentidevaheline kaugus on võrreldav näiteks Päikese ja Jupiteri vahelise kaugusega või väiksemgi .
Niisugustes tingimustes püsivalt tiirlevate planeetide orbiidi arvutamisel on tegemist iidse nn. kolme keha probleemiga , millel üldjuhul lahend teatavasti puudub .
Et asjas siiski orienteeruda , teeme rea lihtsustusi : planeet ei mõjuta tähtede liikumist ; tähed tiirlevad ümber ühise masskeskme ringjoonelisel orbiidil ; planeetide orbiidid asuvad samas tasandis .
Niisuguse probleemiasetuse korral on tegu “ tasapinnalise ringjoonelise kitsendatud kolme keha probleemiga ” ( TRKKKP ) .
Üldkujul on seegi lahendamata ja lahendite arvgi teadmata .
Arvutamisel kasutatakse tähtede tiirlemisega kaasaskäivat pöörlevat koordinaadistikku , s.t. loetakse tähed vaatleja suhtes paigalseisvaks .
Kaksiktähe planeedi võimalikest orbiitidest enamik on seotud nn. Lagrang'i punktide ehk nullilise kiirenduse punktidega , milles kummagi tähe külgetõmbejõud ja kaksiktähe pöörlemise kesktõrjejõud üksteist tasakaalustavad .
Tavaliselt piirdutakse viie punktiga .
Esimene Lagrang'i punkt L1 asub kahe tähe vahel ( joon .
4 , joon .
6 IV ) ja võrdse massiga komponentide puhul ühtib süsteemi masskeskmega C ( joon .
6 II ) .
Punktid L2 ja L3 paiknevad tähti ühendaval sirgel teine teisel pool kummastki tähest ( joon .
6 IV ) .
Need kolm punkti on n.-ö. vähestabiilsed - vähenegi häiritus võib neis punktides paikneva keha liikvele ajada .
Teine teisel pool tähti ühendavat sirget paiknevad punktid L4 ja L5 on stabiilsed - mõõdukas häiritus ei vii proovikeha nende punktide lähedusest välja .
Prantsuse matemaatik Joseph Louis Lagrange ennustas 1772. aastal , et süsteemi Päike-Jupiter tasakaalulistes punktides L4 ja L5 võib ümber Päikese tiirelda mingi planeet .
Alates aastast 1906 on neid avastatud mitukümmend .
Kuna esimestele neist asteroididest anti Trooja kangelaste nimed , nimetatakse mõlema Lagrang'i punkti ümber paiknevat asteroidipilve Troojalasteks ( joon . 5 ) .
Arvutieelsel ajastul tegid TRKKKP alal tohutu töö peamiselt kolm meest - George Darwin , Forest Moulton ja Elis Strömgren .
Viimase mehe , Kopenhaageni Ülikooli matemaatikaprofessori arvutused olid eriti täpsed ja mahukad .
Peale TRKKKP tegi Strömgren veel ühe lihtsustuse - ta vaatles vaid kaksiktähti , mille komponendid on võrdse massiga .
Küsimuse niisugune asetus sai nimeks
Kopenhaageni probleem
Kuna kaksiktähe planeedi võimalike orbiitide arv on väga suur , tuleb orbiite kuidagi klassifitseerida .
Vaatame näitena viit tüüpi orbiite , mille on arvutanud Le-high ' Ülikooli ( Bethlehem , Pennsylvania ) matemaatikaprofessor Murray Schechter juba personaalarvuti ajastul .
Kõigil diagrammidel , kui tegemist oleks mittepöörleva koordinaadistikuga , tiirleksid tähed ümber masskeskme C kellaosuti liikumisele vastupidises suunas ( joon . 6 ) .
I Kopenhaageni probleemi lahendite üks perekondi .
Orbiit 1 erineb ringjoonest õige vähe .
Planeedi aasta sellel orbiidil kestab 1 / 20 tähtede tiirlemisperioodist .
Päikese S2 ümber tiirlevalt planeedilt paistab päike S1 ( asub masskeskmest C vasakul sama kaugel kui S2 ) 100 korda nõrgemana kui S2 ja ta näib taevas liikuvat planeedina , mille tiirlemisperiood on 20 aastat .
Ülejäänud nelja orbiiti mõjutab üha enam teise päi-kese gravitatsioonijõud ja Coriolisi jõud .
Orbiidil 5 liikuval planeedil muutub päikesekiirguse intensiivsus aasta jooksul 55-kordselt .
Suvi , mil planeet lipsab ümber päikese S2 , on lühike ja kuum .
Pikal talvel ööd ei ole - planeedi kummalgi poolkeral paistab võrdse heledusega päike .
II Niisugusel orbiidil tiirleval planeedil on kaks aastat - ühe päikese aasta , seejärel kahe päikese aasta jne .
III Orbiidid , mis täies ulatuses kulgevad ümber mõlema tähe .
Perekond algab väga suurte ringjooneliste orbiitidega , mille puhul mõlemat tähte võib vaadelda ühe masspunktina .
Orbiidi raadiuse vähenedes muutub kõver üha ellipsisarnasemaks .
Sisemine trajektoor , millel planeet liigub tähtedega samas suunas , kuulub erine-vasse perekonda .
IV Sellesse perekonda kuuluvatel orbiitidel ei liigu planeet ümber kummagi tähe .
Orbiidi keskseks “ kehaks ” võib lugeda Lagrang'i punkti L4 , mis koos kummagi tähega on tipuks võrdkülgsele kolmnurgale .
V Kopenhaageni probleemi lahendiks võib olla planeet , mis tiirleb ümber Lagrang'i punkti L2 .
Kui püsiv üks või teine orbiit on või kui tundlik on orbiit välistele häiritustele , sellele polegi võimalik muud moodi vastata , kui arvutada orbiite üha uuesti ja uuesti .
Toodud näidetest on esimese kolme perekonna orbiidid võrdlemisi stabiilsed .
Igatahes ei muutu nende kuju märgatavalt mitmekümne tiiru jooksul .
IV perekonna orbiit muutub tunduvalt juba pärast kaht tiiru ja saab peatselt uue kuju , kuid planeet ei kuku päikesesse ega lahku süsteemist niipea .
Üldreegel : mida ekstravagantsem orbiit , seda ebapüsivam see on .
Ekstravagantsete orbiitide tähendus tundub olevat vaid teoreetiline , sest raske on ette kujutada , mismoodi tekib planeet keerukal orbiidil .
Probleemi põhjaliku käsitluse koos lausa fantastiliste orbiidinäi-detega võib leida Victor Szebehely raamatust Theory of Orbits , Academic Press , 1967.
1 Vt. Peep Kalv .
Suurtest kääbustest väikeste hiidudeni .
“ Horisont ” 1 1997 , lk . 38 - 40.
2 Valgusallika liikumisest vaatleja sihis põhjustatud lainepikkuse muutumist tuntakse Doppleri efektina ja sellest tingitud spektrijoonte nihet spektris Doppleri nihkena .
Nähtus on saanud nime selle avastaja Austria füüsiku ja astronoomi Christian Johann Doppleri ( 1803 - 1863 ) järgi .
PEEP KALV ( 1934 ) on Tallinna Tehnikaülikooli Füüsika Instituudi vanemteadur .
Füüsika-matemaatika-kandidaat .
Pildid :
- .
Joon .
1. u And sisemise planeedi põhjustatud tähevõnkumiste radiaalkiiruste kõver .
Teise ja kolmanda planeedi põhjustatud võnkumised on elimineeritud .
P. Butler jt. , Licki Observatooriumi 3m teleskoop .
- .
Joon .
2. u Andromedae planeedisüsteemi võrdlus Päikese planeedisüsteemiga .
- .
Joon .
3.
Tähe HD 209458 heleduse muutumine planeedi üleminekul tähekettast .
Punktide hajumine diagrammis paremal äärel on tingitud tähe loojumisest .
D. Charbonneau jt. vaatlused 4tollise ( ! ) teleskoobiga .
- .
Joon .
4.
Süsteemi Päike-Jupiter Lagrang'i punktid .
- .
Joon .
5.
Päikesesüsteemi pealtvaade Saturni orbiidini .
Marsi ja Jupiteri orbiitide vahel tiirleb enamik asteroide .
Selgelt eristuvad mõlemal pool Jupiterist juba mõni miljard aastat Jupiteri orbiidil Lagrang'i punktides ümber Päikese tiirlevad Troojalased .
- .
Joon .
6.
Kopenhaageni probleemi lahendeid .
M. Schechteri arvutused .
REIN KURESOO
Millest kõnelevad juuksed , kulmud , silmad ?
Millest kõneleb üldse inimese nägu ?
Miks oleme pika bioloogilise evolutsiooni käigus just säärase näo endale saanud ?
Juuksed
Üldiselt silmatorkavate karvadeta inimese juuksepahmakas on inimliigi üks veidramaid jooni .
Oma karvaste suguvendade kõrval paljastena ringi silgates võisid meie esivanemad , kes pealaelt põlvedeni ulatuvat sassis juuksepahmakat kandsid , enne kääride ja kammi ajastut üsna veidrad välja näha .
Skalp eristas inimesi eksimatult teistest primaatidest ning toimis kaugelt nähtava liigispetsiifilise signaalina .
Tänapäeval identifitseerivad juuksed pigem kandja sugupoolt - peaaegu igas kultuuris on eristatav naiselik ja mehelik soengustiil , ning seda vaatamata asjaolule , et enne seda , kui mehed hakkavad kiilanema , on nende veidi karmimate juuste struktuur sarnane naiste omale ning looduslikest soospetsiifilistest signaalidest eristab mehi naistest pigem habeme kasv .
Euroopa kultuuris näitas mehe soengutüüp algselt ta sotsiaalset staatust - üldine lühike juukselõige hakkas levima tänu Püha Pauluse epistlile , milles ta nõudis , et meesterahva juuksed oleks pöetud , kuid ajaloo jooksul tehti selle reegli suhtes rohkeid kõrvalehüppeid .
Äge juuksepahmakas pole algselt ei mehelik ega naiselik , vaid lihtsalt inimesele olemuslik .
Primaatide lähedased liigid erinevad üksteisest oma pea karvkatte pikkuse ja karvapartiide paiknemise poolest üsna oluliselt , imelik on vaid see , et inimesel väljendub liigispetsiifiline tunnus sedavõrd utreeritult - see on evolutsiooniliselt peaaegu sama ekstravagantne ja kandjale kulukas tunnus nagu mõõkhambulise tiigri hiigelkihvad .
Seetõttu pole imeks panna , et täiustuvaid terariistu hakati õige pea kasutama ka karvakasvu vaoshoidmiseks ning liiga koormavast dekoratsioonist vabanemiseks .
Vajadus pea piirkonna ehtimiseks ja esiletõstmiseks on aga säilinud tänapäevani .
Kõikvõimlikud soenguatribuudid , parukad ja kübarad , loovad lisaks sellele võimaluse eristada argipäevapead pidupeast .
Keskmiselt on inimesel peas umbes 100 000 juuksekarva .
Ehkki on teadmata , miks see just nii on , on heledajuukselistel inimestel juuksekarvu rohkem ( kuni 140 000 ) , brünettidel vähem ( 80 000 ) .
Iga karv kasvab nahast tupes , mida nimetatakse folliikuliks ehk karvajuureks .
Sellele on kinnitunud ka väike karvapüstitaja lihas , mille tegevust võime märgata tavaliselt vaid kananahana oma ihul .
Juuste karvapüstitajad tõmbuvad kokku ning “ juuksed tõusevad püsti ” vaid erakordselt hirmsate sündmuste mõjul , ja ka siis mõistagi mitte täies hiilguses .
Karvafolliikuli alusel on papill ehk karvasibul , mis toimib nagu karva uuenemispung .
Juuste kasvamise kiirus sõltub inimese vanusest ning tervisest - tavaliselt kasvavad juuksed kolmandiku millimeetrit päevas .
Kõige kiiremini kasvavad juuksed haigusjärgsetel taastumisperioodidel ning 16. ja 24. eluaasta vahel .
Igal juuksekarval on oma elutsükkel - juuksekarva eluiga on umbes kuus aastat ( tunduvalt enam kui kulmu- ja ripsmekarvadel ) .
See tähendab , et noore ja terve inimese juuksed peaksid kasvama veidi üle meetri ja ulatuma , nagu juba öeldud , põlvedeni .
Pärast kasvuperioodi langeb juuksekarv välja ( nii kaotame iga päev 50 - 100 karva ) ning igal ajahetkel on umbes 10 protsenti juuksekarvadest puhkeseisundis .
On inimesi , kes on suutnud kasvatada juukseid meetrist tunduvalt pikemaks ning ilmselt on nad suutnud siis sageda kammimise ( ja võib-olla ka juuste sikutamise ) abil parandada papillide verevarustust .
Indiast Madrase lähedasest kloostrist on teada näiteks munk Swami Pandarasannadhi , kelle hooldamata juuksetuust oli üle 7,5 meetri pikk - see aga tähendab , et ta juuksed pidid kasvama praktiliselt välja langemata ja uuenemata kogu eluea vältel .
Juuste vastupidavus on märkimisväärne .
Hiina tsirkuseakrobaadid olevat löönud vaatajaid pahviks sellega , et nad võtnud patsipidi õhus rippudes sisse kõige mugavamaid poose .
Tugevam juuksekarv võib kannatada kuni 160 grammist raskust .
Juuste sagedast sikutamist ja peamassaazi võibki pidada parimaks preventiivseks abinõuks mehi ähvardava kiilaspäisuse vastu .
Ehkki juuksed hakkavad meestel tasapisi asendumatult välja langema juba varsti pärast suguküpsuse saavutamist , on kiilanemist märgata alles viiendikul 30aastastest meestest .
Viiekümneaastastena võib aga juba ligi 60 protsenti europiidse rassi meestest lugeda mingil määral kiilaspäisteks .
Kiilaspäisus on geneetiliselt determineeritud ning juuste sikutamine , terved eluviisid , ning kõikvõimalikud määrded võivad protsessi vaid mõnevõrra aeglustada .
Leidub ka selliseid mehi , kelle uinunud papillidest on mingi stiimuli mõjul taas tärganud vähemal või rohkemal määral uusi juukseid ning neid õnnelikke on hea kasutada kiilaspäisuse vastaste preparaatide reklaamimiseks .
Kiilaspäisust seostatakse meessuguhormoonide suurema aktiivsusega - nii et , kui kiilaspäine mees ei pruugi olla atraktiivne , on ta arvatavasti seksikas ning ainsaks teadaolevaks kindlaks võtteks kiilaspäisuse vastu on kastreerimine enne suguküpsuse saavutamist .
Meeste kiilaspäisuse mustrid on erinevad - kui kõige sagedamini paljanduvad oimukohad , siis paljudel meestel kaugeneb juustepiir laubal otsmiku suunas , taandub mõnikord lagipeani ning vahel muutub kõigepealt paljaks kukal .
Ka naiste juuksed muutuvad vananedes hõredamaks , kuid juuksed langevad välja ühtlaselt kogu pealae ulatuses ning väga harva jõuab see protsess tõelise kiilaspäisuseni .
Juustega seotud uskumused on olnud õige vastuolulised .
Paljudes kultuurides arvati juustes peituvat inimese vägi .
Delila röövis Simsonilt meheliku väe , lõigates ära tema juuksed .
Ka sõna ' caesar ' , millest on tulnud sõnad keiser ja tsaar , tähendas pikajuukselist või karvast .
Babüloonia Gilgameš olnud pikkade juustega ja tohutult tugev .
Püha Pauluse kiri korintlastele oli ilmselt mõjutatud võitmatute Rooma sõdurite lühikeseks pöetud soengu nägemisest .
Nii on aja jooksul meheliku jõu sümboliks kujunenud ka paljakspöetud pea ning paljud dominantsed vanemad mehed kasutavad seda märki tänapäevani justkui tahtes öelda - ma ei ole kiilaspäine vaid raseeritud ning see on minu valik .
Paljaks pöetud pea võib samal ajal tähistada ka sügavat alandlikkust jumaluse ees või olla otsese inimliku alanduse märgiks - nii pöeti pärast Teist maailmasõda Prantsusmaal paljaks sakslastega maganud prostituutide pead .
Psühhoanalüütikud tõlgendasid juuste pügamist kastratsiooni sümbolina .
Juuste värv sõltub eelkõige rassist , olles ainsa juuksepigmendi - melaniini poolest rikkam lõunapoolsetel laiuskraadidel , pruunikas Kesk-Euroopas ning heledam blond Põhja-Euroopas .
Punapeade juustes on tavapäraste pikkade melaniinigraanulite asemel sfäärilised või ovaalsed pigmendikerad , üheskoos esinedes annavad erineva kujuga melaniiniosakesed kastanpunase kuni punakasmusta juuksevärvi .
“ Hallid juuksed ” tekivad siis , kui karvafolliikulid ei tooda enam melaniini ning kasvavad karvad on tegelikult valged , moodustades halli tooni koos pigmenteerunud karvadega .
Juuksekarvad võivad olla kas krässus ( negriididel ) , lainelised ( kaukaasia rassil ) või sirged ( mongoliididel ) .
Kulmud
Vaadates kõrvuti inimahvi ja inimese nägu , torkab otsekohe silma suur erinevus nende laupade vahel - šimpansil laup praktiliselt puudub ning ta “ juuksed ” algavad otse kulmude kohalt .
Inimese koljult näib olevat kadunud ka meie esivanematele omane kulmukaar , ehkki tegelikult on inimese aju-kolju just otsmiku kohal oluliselt suurenenud ning kasvanud kulmukaartega peaaegu ühetasa .
Sellelegi vaatamata eristuvad kulmud nii inimese kui ka šimpansi näos selgesti - ainult , et inimesel on need karvased , šimpansil aga tumedal ja karvasel foonil selgelt eristuvad paljad näoalad .
Kuna naiste kulmud on reeglina peenemad , on naised seda sootunnust sageli kulmude kitkumisega teadlikult ekspluateerinud .
Kulmupliiatsid tulid siiski kasutusele alles möödunud sajandi 20. aastatel .
Kahe maailmasõja vahel kitkusid naised sageli kulmupiirkonna täiesti paljaks ning joonistasid siis kulmujoone soovitud kõrgusele .
Ehkki silmade kohal kõrguvate kulmude ülesandeks on kindlasti ka silmade kaitsmine ülevalt sadava vihma eest , on nende märksa ilmsemaks funktsiooniks anda liigikaaslastele märku meie emotsionaalsest seisundist .
Kulmude leksikas eristatakse vähemalt seitset zesti , kuid nende tähenduste arv on märksa rikkalikum .
Nii ahvidele kui inimestele on näiteks omased langetatud kulmudega raevukad rünnakud , kõhklev rünnak võetakse ette tõstetud kulmudega ning alistutakse taas kulmude langetamisega .
Silmad
Psühholoogide hinnangute kohaselt saab inimene kuni 80 protsenti informatsioonist , mis päeva jooksul ta ajju jõuab , silmade vahendusel .
Inimsilma läbimõõt on ligikaudu kolm sentimeetrit , kuid ta edestab oma keerukuselt siiamaani mis tahes kõrgtehnoloogilist optikaseadet .
Silmamuna tagaseinas asuv valgustundlik rakukiht - reetina - koosneb 137 miljonist rakust , mis edastavad nähtu kohta signaale ajju .
130 miljonit neist on kepikesekujulised ning vastutavad mustvalge nägemise eest , kepikestega kõrvuti asub 7 miljonit kolvikesteks kutsutavat värvustundlikku rakku .
Kolvikesed on jagunenud kolme spektriosa spetsialistideks - neist osade tööks on püüda rohelisi valguslaineid , teised on tundlikud punase ja kolmandad sinise valguse suhtes .
Igal ajahetkel on töös vähemalt 1,5 miljonit nägemisrakku , mis edastavad samaaegselt signaale ajju ning vajavad pärast valgusimpulsi vastuvõtmist ja edasisaatmist lühikest taastumisaega .
Silma sellise keerukuse tõttu ei ole imeks panna , et silm on elund , mis imikueast täiskasvanuks saamiseni kõige vähem kasvab .
Silmamuna keskosas on pupill - avaus , mille kaudu valguskiired silma pääsevad .
Pupilli suurust reguleeritakse vastavalt valgusoludele , kuid erinevalt fotokaamerast sõltub silmaava suurus ka vaataja emotsionaalsest seisundist .
On täheldatud , et eriti meeldiva vaatepildi korral pupill suureneb , vastumeelset olukorda või objekti silmitsedes tõmbub pupill kokku .
Pupilli ümbritseb lihaseline ning silmadele värvi andev vikerkest ehk iiris , kokkutõmbuv kettake , mis reguleerib pupilli suurust .
Vikerkesta kontraktsioonid ei allu tahtele ning seetõttu puudub meil võimalus pupillidega valetada .
Silma vikerkest on erinevail inimestel erineval määral pigmenteerunud , ehkki pigment ise on kõigil seesama , mis nahas ja juusteski - melaniin .
Valge rassi imikutel on silmad sündides tavaliselt taevasinised ning hakkavad tumenema alles lapse vanemaks saades .
Täisalbinootilistel inimestel annab kapillaarides ringlev veri iirisele punase värvi .
Inimsilma üheks omapäraks on suured nähtavad silmavalged ( skleera ) .
Enamikul loomadest ( k.a. inimahvid ) on suured “ nööpsilmad ” ning skleera on nähtav vaid siis , kui loom kõõrdi vaatab .
Seetõttu on inimese pilgu liikumine juba kaugelt hästi jälgitav .
Psühholoogid on leidnud suhtleva inimese pilgu suuna ning ta seisundi vahel huvitavaid seoseid .
Rusikareeglina võib öelda , et vasakule üles pööratud pilguga inimene otsib midagi mälust , paremale üles pöördunud pilk on tulevikus , haub mingit plaani või mõtleb valet välja .
Otse ette või horisontaaltasandil liikuv pilk annab tunnistust sellest , et inimene kuulab , allapoole pöördunud pilk aga sellest , et inimene on emotsionaalsel tasandil .
Inimene on üks vähestest loomaliikidest , kes oma emotsionaalse seisundi väljendamiseks nutab ( seda tegevat siiski ka hülged ja merisaarmad ) ja seetõttu on nutmise faktist tuge otsinud inimese poolveelise päritolu pooldajad .
Pisaranäärmed asetsevad silma välimise nurga kohal , kuid pisarakanal avaneb silma sisemise nurga lähedal .
Pisaranäärme nõre hoiab tavaolukorras silma niiske ning sisaldab bakteritsiidset ensüümi lüsosüümi .
Nutmine on stressi ja kurbuse manifestatiivne väljendus , samal ajal lõõgastab see keha ning arvatakse , et nii võidakse kehast pisaratega eemaldada ka teatud stressiga seotud ühendeid .
Igal juhul on sibula koorimisest voolava pisara ning murepisara koostis leitud olevat erinev .
Silmade pingutamine ning nägemishäired on suures osas tsivilisatsiooni kaasnähtuseks .
Meie eellastel tuli silmi kasutada eelkõige mõõdukal kaugusel olevate esemete vaatlemiseks ning meie silmad ongi paremini kohastunud kaugnägemiseks .
Eelajalooline inimene ei kummardunud peene šriftiga raamatute kohal ega pidanud päevade kaupa jälgima ekraanidel virvendavaid kriiksakulle .
Objektide ristamiseks lähedasel distantsil tuleb meil silmade fokuseerimiseks silma peenlihaseid märksa rohkem pingutada .
Televiisori või arvutiekraani vaatlemine ja raamatu lugemine põhjustavad probleeme ka seetõttu , et silmaläätse asendit korrigeerivad lihased ei saa vaheldust , mida võimaldab erineval kaugusel olevate objektide jälgimine .
Silmad võivad sellest valutamagi hakata , kuid esialgu on silmade pingutus võrreldav mis tahes teisegi lihasgrupi pikaajalise koormamisega - taastumiseks on vaja lasta silmi lihtsalt puhata .
Lühinägelikkuse probleem tekkis juba esimestel õpetatud meestel .
Rooma retoorik ja filosoof Seneca , kes elas Kristusega ühel ajal , kasutas lugemise hõlbustamiseks veega täidetud klaaskera , kuid prillide kasutuselevõtuni jõuti alles 16. sajandil - päris täpselt ei olegi teada , kas need leiutati Hiinas ja Itaalias üksteisest sõltumatult , või tõi Marco Polo esimesed prillid Hiina-reisilt kaasa .
Prillid ei toonud üksnes kergendust nägemishäiretega inimes-tele , vaid täiendasid ka näo ilmestamise vahendeid .
Prilliraamide ülaserv hakkas rõhutama kandja kulmujoont , kusjuures dominant-semad inimesed on aina eelistanud raskeraamilisi prille , intellektuaalide ja poeetide silmade väljendusrikkust on suurendanud ümarad , õhukeste raamidega prillid .
Mustad prillid võimaldavad silmi ning selle kaudu ka nende kandja kavatsusi peita .
Väga laialt on maailmas levinud usk pilgu jõusse .
Kurja silma usk on tänapäevani eriti tugev katoliiklikes maades , usutakse ka , et inimene võib omandada kurja silma needuse , s.t. kurja pilgu vastu omaenese tahtmist ning põhjustada teistele sellega rohkeid kannatusi .
Isegi kaht paavsti - Pius IX ja Leo XIII olevat selline needus tabanud .
Kui soovitakse mitte sattuda silmsidesse kurja silmaga , võib selle tähelepanu kõrvalejuhtimiseks kanda kaelas nilbet talismani .
Suur osa talismanidest kujutab aga endast kurja silma eest kaitsvat silma .
REIN KURESOO ( 1959 ) on vabakutseline literaat ja kunstnik .
Oma kirjutistes , joonistustes ja fotodes on ta keskendunud eelkõige loodusele .
Pildid :
- .
Rein Kuresoo
- .
Juuksed
- .
Kulmud
- .
Silmad
TÕNU TUVIKENE
Eelmisel aastal rääkisime “ Horisondis ” planeetide uurimisest ( vt. nr. 4 , lk . 14 - 18 ) automaatjaamade abil .
Päikesesüsteem ei koosne aga mitte ainult planeetidest , vaid ka tohutust hulgast väikekehadest , nagu komeedid ja asteroidid .
Paljuski peitub just väikekehade uurimises võti Päikesesüsteemi tekke mõistmiseks , sest tegemist on selle kõige ürgsemate koostisosadega .
Järgnevalt vaatamegi lähemalt nende uurimist automaatjaamadega .
Alustame aga meie lähima naabri Kuuga .
Kuu uurimine
Eelmise aasta juulis möödus kolmkümmend aastat sellest päevast , mil esimene inimene astus Kuule .
See oli 1960. - 1970. aastatel toimunud Kuu-uurimise kulminatsioon .
Antud periood lõppes 1976 Kuult pinnaseproovi toonud Nõukogude Liidu automaatjaama Luna 24 lennuga .
Kaheksakümnendatel ei külastanud meie ainsat looduslikku kaaslast mitte ükski automaatjaam .
Pärast pikka pausi jõudis esimesena Kuu juurde Jaapani automaatjaam Hiten , mille peamiseks eesmärgiks oli tehnika katsetamine .
Põhjalikumalt tegeles Kuu uurimisega USA automaatjaam Clementine alles 1994.
Õigupoolest oli ka siis tegemist katselennuga - ameerika sõjavägi tahtis harjutada kosmoses navigeerimist ja sihtmärkide identifitseerimist .
Selle kõrval andis Clementine aga olulist teaduslikku infot , mille analüüsimise ja tõlgendamisega tegeldakse veel praegugi .
Tolle automaatjaama põhiinstrumentideks olid mitme spektripiirkonna kaamerad .
Nendega pildistati Kuu pinda .
Pärast Kuud pidi Clementine suunduma asteroidi 1620 Geographos juurde , kuid rikke tõttu jäi see ära .
Clementin'lt saadud tulemused näitasid , et Kuu lõunapooluse-lähedaste kraatrite igavesti Päikese eest varjatud külgedel võib olla vett , õigemini küll jääd .
See-eest maapealsed radarvaatlused seda oletust ei kinnitanud .
Jää otsimine oligi järgmise Kuu juurde saadetud automaatjaama Lunar Prospector tähtsaim ülesanne .
1998. aasta jaanuaris Kuust 100 km kõrgusele polaarorbiidile viidud Lunar Pros-pector kasutas selleks neutron-spektromeetrit ning oletus leidis küllaltki ruttu kinnitust .
Selgus , et jääd esineb peale Kuu lõunapooluse ka põhjapoolses piirkonnas , kusjuures viimases isegi kaks korda rohkem .
Kokku hinnatakse Kuu veevarusid 200 miljonile tonnile ja arvatakse , et vesi eksisteerib pindmises poolemeetrises pinnakihis kivimitega segatud jääna .
Probleemi lahendamise teeb keeruliseks see , et tegelikult leiab neutron-spektromeeter mitte vett , vaid vesinikku , kuid vett peetakse kõige tõenäosemaks ja stabiilsemaks vesinikku sisaldavaks ühendiks Kuul .
Kinnitust sellele taheti saada Lunar Prospectori suunamisega oma lennu lõpul , 31. juulil 1999 , ühte arvatavalt jääd sisaldavasse kraatrisse .
Kokkupõrkel tekkivast pilvest loodeti maapealsete ja Hubbl'i Kosmoseteleskoobiga leida spektroskoopiliselt veeauru .
Paraku ei näinud keegi loodetud pilvegi , veeaurust rääkimata , ja nii jäi see küsimus ikkagi lõpliku lahenduseta .
1998. aasta mais jõudis Kuu juurde õige ootamatu külaline - firmas Hughes valmistatud sidetehiskaaslane HGS 1.
Esialgselt nime Asiasat 3 kandev tehiskaaslane sattus oma stardil detsembris 1997 kanderaketi Proton tõrke tõttu valele orbiidile .
Varsti leidis üks orbiidiarvutustega tegelev firma , et HGSi orbiiti saab kõige energiasäästlikumalt muuta tema möödalennuga Kuust .
Esimene Kuu tagant möödalend HGS 1 orbiiti veel piisavalt ei muutnud ja nii tuli tal teha veel teinegi Kuuretk .
Selle järel jõudis tehiskaaslane oma õigesse asupaika , geosünkroonsele orbiidile Vaikse ookeani kohal .
Kui selle ajani tegelesid Kuu uurimisega automaatjaamade abil USA ja Venemaa ( Nõukogude Liit ) , siis lähitulevikus haaravad ohjad enda kätte Euroopa Kosmoseagentuur ESA ning Jaapan .
Esimesena stardib 2002. aasta lõpul ESA automaatjaam SMART 1.
Kuule jõudmiseks kulub tal rekordiliselt kaua aega , tervelt 17 kuud !
Nii pikk aeg on tingitud väga väikese veojõuga , kuid ökonoomse ioonmootori kasutamisest .
Esimesena kasutas niisugust viisi teise taevakehani jõudmiseks Deep Space 1 ( lähemalt edaspidi ) .
Kohale jõudnud , läheb SMART 1 polaarorbiidile ümber Kuu ning asub tema pinda pildistama .
Järgmisena stardivad Kuu suunas Jaapani automaatjaamad Lunar A ja Selene .
Neist esimene saadab lisaks orbiidilt tehtavatele uuringutele kuni 3 meetri sügavusele Kuu pinda kaks seismomeetritega varustatud sondi , mis edastavad aasta jooksul andmeid kuuvärinate kohta .
Üks sondidest suunatakse ekvaatori lähedusse Kuu nähtaval küljel , teine aga tagaküljel , kuhu pole seni veel ükski automaatjaam laskunud .
Suurel , kaks tonni kaaluval Selenel on lisaks kaamerale pardal ka radar , laser-kõrgusmõõtja , röntgen-spektrograaf jt. uurimisaparaate .
Temast eraldub retranslatsiooni-tehiskaaslane , mis tagab Selene ja Maa vahel pideva raadioühenduse .
Aastase töötamise järel 100 km kõrgusel orbiidil maandub Selene mootorite osa Kuu pinnale , kust edastab lühikest aega infot seal valitsevate füüsikaliste tingimuste kohta .
Asteroidide uurimine
Esimesena lendas asteroididest Gaspra ( 29.10.1991 ) ja Ida ( 28.08.1993 ) mööda Jupiteri juurde suunduv Galileo .
Esimene spetsiaalselt asteroidi uurimiseks mõeldud automaatjaam NEAR ( USA ) startis aga alles 17. veebruaril 1996.
Tema reisisihiks on asteroid 433 Eros , mille ümber tuleb NEARil orbiiti minna ja teda siis kaamera , laserkõrgusmõõtja , röntgen- ja gammaspektromeetri ning magnetomeetriga uurida .
Orbiidi kõrgust vähendatakse aja jooksul esialgselt 200 kilomeetrilt kuni NEARi maandamiseni asteroidil .
Kahjuks ei saa ta selle järel enam antenni pöörata ning side katkeb .
Pärast möödalendu asteroid Mathildest ( 27. juunil 1997 , minimaalne kaugus 1200 km ) jõudis NEAR 1998. aasta detsembris Erose juurde , kuid lendas mootori tõrke tõttu sellest 3830 km kauguselt mööda , teda eemalt pildistades .
Selgus , et Eros on natuke väiksem kui varem arvati .
Tema mõõtmed on 33x13x13 km ( maapealsed mõõtmised olid andnud 40,5 x14 , 5x14 km ) .
Eros teeb ümber oma telje täispöörde 5 tunni ja 16 minutiga ning kaaslasi ei paista tal olevat .
Keskmine tihedus , 2,7 grammi kuupsentimeetri kohta , on umbes sama suur kui Maa pindmistel kihtidel .
Erose pind on kaetud kraatritega , millest kahe suurema läbimõõdud on 8,5 ja 6,5 km .
Võimalus minna Erose ümber orbiidile avanes NEARil jälle 14. veebruaril 2000 ja seekord asi õnnestus .
Esialgu kulges orbiit 300 kilomeetri kõrgusel asteroidi pinnast , maikuus loodetakse seda vähendada 50 kilomeetrini .
24. oktoobril 1998 startinud USA automaatjaam Deep Space 1 ( ehk DS 1 ) on mõeldud eeskätt uute tehnoloogiate katsetamiseks .
Peamiseks uudiseks on ioonmootor .
Kuigi seda tüüpi mootorit on juba testitud Maa-kesksel orbiidil , rääkimata “ kasutamisest ” ulmekates “ Star Trek ” ja “ Star War ” , on DS 1 esimene taolise mootoriga planeetidevaheline automaatjaam .
Ioonmootor sarnaneb oma tööpõhimõttelt televiisorites ja kuvarites kasutatavatele elektronkiiretorudele ( kineskoopidele ) .
DS 1 ioonmootoris kiirendatakse elektronkahuri abil ioniseeritud ksenooni aatomeid elektriväljas , mille järel nad lendavad välja kiirusega 100 000 kilomeetrit tunnis .
Seejuures tekkiv tõukejõud 90 millinjuutonit on kaduvväike .
Seda võrreldakse jõuga , mida osutab käele asetatud paberileht .
Ent säärasegi jõu arendamiseks kulub elektrilist võimsust 2500 vatti , DS 1 päikesepatareid suudavad keskmiselt anda vaid 500 W. Nii nõrka mootorit ei saa kasutada Maalt startimiseks , küll aga on ta ideaalne automaatjaama pidevaks , kuid ja isegi aastaid kestvaks kiirendamiseks planeetidevahelisel trajektooril .
DS 1 kiirus kasvab tervelt 13 000 kilomeetrit tunnis ja ta kulutab selleks kümme korda vähem kütust kui “ tavaline ” rakettmootor .
Peale seadmete katsetamise oli DS 1-l aga ka reaalne eesmärk - mööduda 29. juulil 1999 väikesest asteroidist 9969 Braille .
Juhtimisseadme tarkvara vea tõttu õnnestus teha vaid kaks fotot ja sedagi alles 14 000 km kauguselt , kuigi väikseim vahemaa nende vahel oli ainult 26 km .
Siiski on piltidelt näha , et 9969 Braille on pikliku kujuga , pikkusega 2,2 km ja laiusega 1 km .
Keskelt näib ta olevat peenem .
Olulisemat infot andis infrapunaspektromeeter , mis näitas Braille suurt sarnasust suuruselt teise asteroidi Vestaga .
Küsimus on nüüd selles , kas 9969 Braille on tükk Vestast või on mõlemal lihtsalt ühine lapsepõlv .
Edaspidi peaks Deep Space 1 mööduma veel komeetidest Wilson-Harrington ( jaanuaris 2001 ) ja Borelli ( septembris 2001 ) .
Järgmisena on plaanis oma automaatjaam asteroidi juurde läkitada USA erafirmal SpaceDev .
3. aprillil 2001 startiv NEAP jõuab asteroid 4660 Nereuse juurde mais 2002 .
Edasise kooslennu ajal uurib ta seda asteroidi ja saadab tema pinnale mõned aparaadid .
2002. aasta juulis laskub SpaceDev ka ise tollele paarikilomeetrise läbimõõduga asteroidile ning kuulutab selle firma omandiks !
Sama asteroidi juurde on oma automaatjaam Muses-C kavas saata ka Jaapanil .
Võrreldes NEAPiga on selle ülesanded palju keerulisemad .
Peale kohalejõudmist 9. septembril 2003 on plaanis kolm korda Nereusele läheneda , võtta pinnaseproove ning paigutada tema pinnale pisikene , vaid üks kilogramm kaaluv USAs valmistatud sõiduk .
Need tööd tehtud , alustab Muses-C 11. novembril 2003 tagasiteed , et maanduda meie koduplaneedil 28. jaanuaril 2006 ning tuua kaasa kuni 10 grammi Nereuselt võetud pinnaseproove .
Komeetide uurimine
Esimene automaatjaamade abil uuritud komeet oli Halley , millest 1986 lendasid mööda Vega 1 ja 2 ( Nõukogude Liit ) , Giotto ( ESA ) ning Sakigake ja Suisei ( Jaapan ) .
USA jäi tookord rahapuudusel kõrvale , nemad jõudsid komeeti uuriva automaatjaama väljasaatmiseni alles Stardusti stardiga 7. veebruaril 1999.
Kasutades kiiruse kogumiseks ühte möödalendu Maast , möödub see jaam 2. jaanuaril 2004 komeedist Wild 2 vaid 150 km kauguselt ning kogub sealt proove .
Lisaks sellele peab Stardust koguma ka vooluna Päikesesüsteemi tunginud tähtedevahelist ainet .
Sealt ka tema nimi : stardust tähendab inglise keeles tähetolmu .
Tagasi jõuab ta kaks aastat hiljem , kapsel proovidega maandub USAs 15. jaanuaril 2006.
Umbes neljakilomeetrise läbimõõduga komeet Wild 2 ajalugu on eriskummaline .
Algul liikus ta Jupiteri ja Uraani orbiidi vahel , kuid 10. septembril 1974 toimunud lähenemine Jupiterile muutis ta orbiiti tugevasti ja nüüd tiirutab komeet juba Marsi ning Jupiteri vahel .
Järgmine komeedi-uurija , 2002. aasta juulis startiv CONTOUR ( USA ) peab külastama koguni kolme komeeti : Encket , Schwassmann-Wachmann 3-e ja d ' Arresti .
Kui leitakse veel mõni sobival orbiidil liikuv komeet , võib ta neljandana külastada sedagi .
Kõigi uuritavate komeetide tuumadele läheneb CONTOUR umbes 100 km kaugusele .
Selliselt vahemaalt suudab tema kaamera eristada neljameetrilisi detaile .
21. jaanuaril 2003 stardib ESA automaatjaam Rosetta , kuid oma eesmärgini , komeedini Wirtanen , jõuab ta alles 27. novembril 2011.
Vahepeal möödub Rosetta kiiruse kogumiseks Marsist ja kaks korda Maast ning uurib asteroide 4979 Otawara ja 140 Sirod .
Jõudnud komeedini , lendab ta umbes kolm kuud sellega kaasa ja läheb siis orbiidile ümber tema tuuma .
Kõrgemalt orbiidilt valitakse välja alad , mida uuritakse edaspidi põhjalikumalt madalamatest punktidest .
Samuti peilitakse välja ala maanduri laskumiseks .
Rosetta orbiit muudetakse niisuguseks , et ta jääks väljavalitud maandumiskohast umbes kilomeetri kõrgusele .
Siis eraldub automaatjaamast maandur ja laskub tuumale .
Sinna kinnitub ta selle pinda tulistatavate harpuunidega .
Maandur on varustatud aparaatidega tuuma keemilise koostise , magnetiliste , elektriliste ning akustiliste omaduste jms . uurimiseks .
2004. aasta esimesel päeval stardib USAst automaatjaam , mis poolteist aastat hiljem , 3. juulil 2005 saadab komeedi Tempel 1 tuuma suunas kuuli .
Järgmisel päeval jõuab see kohale ning tekitab kuni 20 m sügavuse ja 100 m läbimõõduga kraatri .
Deep Impact vaatleb kokkupõrkel tekkivat pilve ja lendab tekkinud kraatrist umbes 700 km kauguselt mööda .
Muidugi ei tarvitse kõik kavas olevad lennud toimuda või õnnestuda .
Kui aga läheb hästi , mida me muidugi väga loodame , siis teame varsti Päikesesüsteemist ja tema ajaloost oluliselt rohkem kui praegu .
TÕNU TUVIKENE ( 1952 ) on
Tartu Tähetorni Astronoomiaringi asepresident .
Pildid :
- .
Nii kujutab kunstnik Stardust'i lähenemist komeedile Wild 2.
Näha on avatud maandumissondist väljaulatuv tolmuosakeste püüdja .
Foto NASA
- .
NEAR tegi need värvifotod Erosest 1800 km kauguselt 12. veebruaril 2000 viie ja poole tunni jooksul .
Värvid vastavad ligikaudu sellele , mida näeks inimese silm .
Foto Johns Hopkins University , the Applied Physics Laboratory
- .
Nendel 23. veebruaril 2000 tehtud fotomosaiikidel on näha Erose mõlemad poolkerad .
Eros oli umbes 355 km kaugusel , väikseimad nähtavad detailid on 35 km läbimõõduga .
Ülemisel poolkeral nähtavat vagumust nimetatakse sadulaks .
Foto Johns Hopkins University , the Applied Physics Laboratory
- .
Sellel pildil on kujutatud kõigi asteroidide , millest mõni automaatjaaam on mööda lennanud , suhtelised suurused .
Foto Johns Hopkins University , the Applied Physics Laboratory
- .
Tolmuosakesed ja nende jäljed aerogelis .
Foto NASA
- .
Tükike aerogeli , mida Stardust kasutab tolmuosakeste püüdmiseks ilma neid kahjustamata .
Aerogel on ränil põhinev poorne aine , mis on 1000 korda klaasist kergem .
Foto NASA
HENN KÄÄMBRE
Mis on antiaine ?
Liide anti- ( kr .
k .
) tähendab vastu- , vastas- .
Mis siis võiks olla “ vastas-aine ” ?
Teame , et aine koosneb molekulidest , molekulid aatomitest , aatomid aga omakorda prootonitest , neutronitest ja elektronidest .
Positiivse elektrilaenguga prootonid koos laenguta neutronitega moodustavad aatomituuma , mille ümber tiirlevad negatiivse laenguga elektronid .
Aatom on siis nagu pisitilluke päikesesüsteem : positiivselt laetud tuum päikeseks , negatiivse laenguga elektronid planeetideks .
Erinevalt Päikesesüsteemist ei hoia aatomit koos raskus- ehk ravitatsioonijõud , vaid sellest võrratult tugevam elektrijõud , tõmme positiivsete ja negatiivsete laengute vahel .
( See aatomipilt on väga tugevasti lihtsustatud , ta ei seleta hoopiski kõike aatomimaailmas toimuvat .
Meile aga piisab järgneva mõistmiseks sellest primitiivsestki mudelist .
)
Kas on olemas ainult ühesuguse , positiivse laenguga prootoneid ja negatiivseid elektrone ?
Kas ei või olla ka negatiivseid prootoneid ja positiivseid elektrone ?
Selgub , et võib küll .
Positiivseid elektrone kutsutakse positronideks ja negatiivseid prootoneid antiprootoniteks .
Nende olemasolu ennustas 1928 teoreetiliselt Paul Dirac .
Katses , kosmilisi kiiri uurides avastas positronid 1932. a. Carl D. Anderson ja anti-prootonid 1955. a. Emilio Segré koos kaastöölistega hiidkiirendil töötades .
Nad on antiosakesed , vastas-osakesed prootonile ja elektronile .
Osakesed ja antiosakesed on karvapealt ühesuguse massiga , kuid vastasmärgilise laenguga .
Kuigi neutron on neutraalne , laenguta , on temalgi oma antiosake - antineutron .
Mispoolest ta erineb neutronist , kui kumbki ei kanna elektrilaengut ?
Algosakesi iseloomustab rida teisigi tunnuseid peale elektrilaengu .
Nendest mitmete , näiteks magnetomaduste poolest erinebki antineutron neutronist .
Nüüd hakkame ka taipama mõiste antiaine sisu : antiaine koosneb antiaatomitest , mille tuumades on prootonite asemel antiprootonid ja antineutronid ning tuumade ümber ringlemas positronid ( vt. joonis ) .
Kas antiainet ongi olemas ?
On tuvastatud , et antielektronid , positronid võivad elektronidega paaris tekkida gammakiirguse piisava energiaga footonite põrgetel aatomituumadega .
Neid tekib ka mõnede ainete radioaktiivsel lagunemisel ( positroonne beetalagunemine ) .
Antiprootoneid on “ nähtud ” hiigelenergiateni kiirendatud prootonite põrgetel aatomituumadega .
Ent kuidas on lugu antiainega ?
Kiirendikatsetes on õnnestunud saada üksikuid antivesiniku ja antiheeliumi ( täpsemalt , heeliumi isotoobi 3He ) tuumi .
Aga looduses , Universumis ?
Tuleb tõdeda , et siiamaani pole veel leitud ainsatki vihjet loodusliku antiaine olemasolust kusagil kosmoses , meie koduplaneedist rääkimata .
Lepitamatu vastuolu
Kas osakesed ja antiosakesed , aine ja antiaine üldse võivadki rahumeelselt koos eksisteerida ?
Ei , hoopiski mitte .
Nad on tõelised antagonistid , lausa “ verivaenlased ” , kes ei talu teineteist .
Antiosakese ja osakese kohtumisel toimub midagi dramaatilist , katastroofilist , toimub vältimatult nende annihilatsioon .
Nihil on ladina keeles eimiski .
See käibetermin pole aga eriti õnnestunud .
Algosakesed ei hävi täielikult , ei muutu eimiskiks , vaid uuteks algosakesteks .
Näiteks elektroni ja positroni põrkel , annihilatsioonil , muunduvad nad kaheks gammafootoniks , gammakiirguse osakeseks .
Antiaine ja aine annihilatsioonil vabaneks päratud energiahulgad .
Energiasaagis oleks tuhandeid kordi suurem kui isegi termotuumareaktsioonidel .
Nt tikupea massiga aine ja antiaine hulkade annihilatsioonil vabaneva energiaga saaks üles lennutada kosmoseraketi .
Võib vaid õlgu väristades kujutleda , mis juhtuks siis , kui Maale lendaks kusagilt antiainest meteoriit .
Eks Tunguusi meteoriidiplahvatust olegi selliseks hiidkatastroofiks peetud , kuid siiski piisava põhjenduseta .
Kuidas antimaailmu ära tunda ?
Võib siiski oletada , et mõni kauge galaktika koosneb tervenisti antiainest .
Kuidas selliseid antimaailmu ära tunda ?
Kas nüüdisaegsed võimsad teleskoobid ja tähespektromeetrid seda kuidagi ei näita ?
Kahjuks tuleb teooriale tuginedes siiski tõdeda , et aine ja antiaine aatomite spektrid üldsegi ei erine , astronoomide käsutuses olevate vahenditega pole lootust antimaailmu leida .
Tõsi küll , Universum pole staatiline , vaid alalises liikumises ja muutumises .
Kui mingi ruumiosa hõlvanuks antiaine , pidanuks see ajapikku , aastamiljardite jooksul vältimatult sattuma kokkupuutesse ainega ja sellega annihileeruma .
Siis aga pidanuks maailmaruumis olema täheldatav annihileerumisel tekkiva gammakiirguse taust .
Sellest pole aga hoolsatele otsingutele vaatamata leitud mingit märki .
Miks meie maailm koosneb üksnes ainest ?
Miks loodus , mis nii tihti ( kuigi mitte päris alati ) eelistab sümmeetriat , sallib üksnes positiivse laenguga prootoneid ja negatiivseid elektrone , mitte aga nende vastaslaenguga paarilisi ?
Teoreetikud on välja arvutanud , et meie maailma sünnihetkel , hiidplahvatusel , mida kutsutakse Suureks Pauguks , pidi osakesi ja antiosakesi tekkima võrdsetes kogustes .
Siis peaks ka ainet ja antiainet olema Universumis ühepalju .
Kui aga miski ei vihja antiaine olemasolule , kuhu ta siis jäi ?
See on üks tänapäeva füüsika ja kosmoloogia painavamaid mõistatusi .
On küll pakutud hüpoteese selle aine / antiaine järsu asümmeetria seletamiseks .
Nii näiteks väljendas Andrei Sahharov 1967. a. arvamust , et “ loomise ” alghetkedel toimunud teatavate pöördumatute protsesside tagajärjel võinuks ainet tekkida õige pisut ( nt. miljardikosa ) rohkem kui antiainet .
Varsti pärast seda ülejäänud aine ja antiaine annihileerusid , ja tänapäeva Universumi kogu aines põlvneb tollest pisiliiast .
Kuid siiamaani on oletused jäänud ikkagi vaid oletusteks .
Kummatigi ei või nõnda keskses ja otsustavas küsimuses , nagu seda on aine / antiaine vahekord , piirduda vaid oletustega ja loobuda edasistest otsingutest .
Võib ju näiteks olla , et senikasutatud aparatuur antiaine tuvastamiseks pole olnud küllalt tundlik või on sel muid puudusi .
Kui kusagil oleks antiainet , peaks meieni jõudma vähemasti üksikuid antiaine aatomeid ( või vähemalt nende tuumi ) , millel on õnnestunud Kosmose ääretus tühjuses vältida põrkumist aineaatomitega .
Nende avastamine oleks kõige veenvamaks ja otsesemaks tõestuseks antiaine eksistentsile Universumis .
Neid ei saa aga põhimõtteliselt avastada maapinnal , isegi kõrgmägedes asuvates laborites : juba atmosfääri ülakihtides ei õnnestuks neil annihileerumis-hukku vältida .
“ Võrk ” nende püüdmiseks , kogu otsinguaparatuur tuleb viia avakosmosse , küllalt suurel kõrgusel tiirlevasse kosmosejaama , kus jääkgaas on ülihõre .
Antiaine jahile
1994. aastal tegigi nimekas füüsik Massachusettsi Tehnoloogiainstituudist , Nobeli laureaat Samuel Ting USA kosmoseagentuurile NASA ettepaneku luua labor antiaine otsinguiks tehiskaaslasele .
NASA soostus .
Selle üpris keeruka projekti elluviimiseks moodustas Ting rahvusvahelise teadlasmeeskonna , haarates peale USA asjatundjate kaasa teadlasi Hiinast , Venemaalt , Taiwanilt , Saksamaalt , Itaaliast , Šveitsist jt.
Euroopa maadest .
See on täiesti uudne kosmonautika ja osakestefüüsika sümbioos , suland .
Kosmoselend esitab , võrreldes maapealse laboriga , katseseadmele sootuks raskemaid tingimusi .
Lisaks seadme suuruse , kaalu ja elektritarbe rangeile piiranguile , ei tohi ta häirida kosmosejaama enda seadmete funktsioneerimist ega seada ohtu astronautide elu .
( Meenutagem , et isegi lennukis keelatakse reisijail kasutada elektroonikaseadmeid , et mitte häirida navigatsiooniaparatuuri . )
Aparatuur peab taluma hiiglaslikke kiirendusi kosmosesõiduki tõusul / maandumisel ( need ulatuvad 15-kordse raskuskiirenduseni ) , pöörast müranivood ( kuni 150 detsibelli ) , kannatama järske temperatuurikõikumisi avakosmoses , radiatsiooni , funktsioneerima ilmaruumi ülivaakumis .
Loomulikult peab ta olema käsitsetav peaasjalikult kaugjuhtimise teel , vaid ühe või väheste kosmoselendurite abil .
Pingne ühistöö oli viljakas ning 2. juunil 1998 lennutati Kennedy neemelt esimene katseeksemplar , kolmetonnine alfa-magnetspektromeeter ( AMS ) kosmosesüstiku Discovery pardal kümnepäevasele lennule .
See polnud spektromeeter tavamõistes , ta ei lahutanud valgust vikerkaarevärvideks - nagu nägime , poleks antiaine otsingul sellest mingit kasu .
AMS annab hoopis aineosakeste spektri , näidates , kui palju igat erinevat tüüpi osakesi / antiosakesi teda läbib .
Ehituselt ja mõõdetelt meenutab AMS umbes meetrise kõrguse ja läbimõõduga tünni .
Tünni külgseinte osas on tugev püsimagnet , mis on kokku monteeritud 6000st neodüümi , raua ja boori sulamist valmistatud magnetklotsist .
Magnetväljal on osakeste ja antiosakeste eristamisel otsustav osa .
Ta kõverdab osakeste teed ühes , antiosakeste oma vastassuunas , nõnda et välja kõrvuti sisenenud osakese-antiosakese paari trajektoorid lahknevad kreeka tähe � taoliseks .
Püsimagnet tuli valida muidugi seepärast , et kosmoselaeval pole küllalt võimsaid energiaallikaid tugeva elektromagneti käitamiseks .
Tünni sees on 6 kihti õhukesi osakeste pooljuhtdetektoreid .
Tünni kaane ja põhja moodustavad veel mitut tüüpi osakestetajurid .
Koostöös arvutitega annavad kõik need tajurid ühtekokku kolmemõõtmelise väga täpse pildi “ tünni ” läbinud osakeste trajektooridest , määravad osakeste kiiruse , laengu , lennusuuna ja massi 1  .
Mällu salvestatud miljonitest trajektooridest valitakse vastava programmi abil välja huvipakkuvad , mis lähevad edasistele uuringutele .
Magnet valmistati ja testiti Hiinas , detektoritesüsteem Euroopa Tuumauuringutekeskuses ( CERN ) , seade monteeriti kokku Šveitsis , Zürichis ja transporditi sealt kosmosesüstikule paigaldamiseks ja üleslennutamiseks USAsse .
Praegu on AMSi abil saadud hiiglaslik andmepank ( AMSi läbistas kokku 100 miljonit osakest ) alles pingsas töötluses .
Esialgu pole sensatsioonilisi teateid antituumade avastamisest veel saabunud .
Ainsad antiosakesed , mida kosmosest tulevas kiirguses seni on täheldatud , on positronid ja antiprootonid .
( Kosmilist kiirgust uurides ju positron avastatigi . )
Kummatigi võib väga kindlalt väita , et nii ühed kui teised on tekkinud põrkeprotsessides Maa lähikonnas ega ole kauged kosmosekülalised .
Kuid tunamullune on alles algus , proovikatse .
See näitas , et säärane kosmoseseade töötab ja on kasutamiskõlblik .
Algaval aastatuhandel läkitatakse ilmaruumi suuremad ja võimsamad antituumade püünised .
Antiaine-probleemi 1998 teoorias süvitsi käsitlenud Andy Cohen , Alvaro de Rújula ja Sheldon Glashow arvavad : “ Antiaatomite tuumade avastamine kosmilises kiirguses võib kõigutada meie praegusi arusaamu kosmose ehitusest .
” Jääme ootama olulisi täiendusi meie maailmapildile .
1 Kui osakesed ja antiosakesed on nii altid annihileeruma , siis kerkib küsimus , kuidas neid üldse saab ainest valmistatud detektoritega tuvastada , miks antiosakesed ei hävi juba detektorisse sisenemisel .
Asi pole siiski nii lihtne .
Annihileerumiseks peab neil olema sobiv energia ( kiirus aineosakeste suhtes ) , lisaks peavad nad mööduma aineosakestest küllalt lähedalt .
Enne annihileerumist detektoris aineaatomeist “ ohutuski ” kauguses möödudes suudavad nad signaali esile kutsuda .
HENN KÄÄMBRE ( 1935 ) on
Tartu Ülikooli Füüsika Instituudi vanemteadur .
Füüsika-matemaatikadoktor .
Pildid :
- .
Aine ( heeliumi ) ja antiaine ( antiheeliumi ) aatomi ehitusskeemid .
- .
Kosmosesüstiku astronaudid külaskäigul CERNis .
Vasakult juhtpiloot Dominic Gorie , ekspeditsioonispets Franklin Chang-Diaz , komandör Wendy Lawrence , ekspeditsioonispets Janet Kavandi , projekti kaasautor Maurice Bourquin Genfi ülikoolist ja ekspeditsiooni komandör kolonel Charles Precourt .
- .
Antimateeria püünis , alfa-magnetspektromeeter kosmosesüstiku pagasiruumis ( all ) .
Selle kohal on pakend varustusega Vene kosmosejaamale Mir .
See Discovery lend oli viimane üheksast veosest Mirile .
- .
Kosmosesüstikul 1998. a. juunis lennanud alfa-magnetspektromeetri skeem .
Seadis sisaldab CERNis loodud pooljuhtseadmestikku .
Aparatuurikompleks fikseerib osakeste trekid mikronilise täpsusega ning talub erakordset müra ning vappumist kosmosesüstiku tõusul ja maandumisel .
Seekordne lend oli vaid eelkatsetus põhiuuringuteks uue aastatuhande algaastail .
Ajakirjast “ Beam Line ”
ANDRUS MÖLDER
Kõrvuti riigikorra muutmisega on Austraalias viimastel aastatel esile kerkinud vajadus muuta ära Austraalia lipp , mis samuti pärineb koloniaalajast .
Austraalia Ühendus ( Commonwealth of Australia ) on ( Briti ) Rahvaste Ühendusse ( Commonwealth of Nations ) kuuluv föderatiivne riik , mille ametlik riigipea on Suurbritannia kuningas ( kuninganna ) , keda kohapeal esindab kindralkuberner ( osariikides kuberner ) .
Ühtede jaoks on see traditsiooniline side endise emamaaga .
Teiste jaoks aga koloniaalajast pärit relikt , mis oleks ammu vaja kõrvale heita .
Seetõttu on Austraalias viimastel aastatel olnud palju debatte teemal kuidas edasi .
Võimalusi on mitmeid , kuid peaasjalikult on alternatiive kaks - jätkata senisel kujul või kuulutada Austraalia vabariigiks ja ühtlasi sõltumatuks Suurbritannia monarhist ning teda kohapeal esindavatest ametiisikutest .
1999. a. toimunud referendumil otsustas Austraalia elanikkond jätkata küll Briti trooni alamatena , kuid on üsna tõenäoline , et juba lähiaastatel tõuseb see teema uuesti päevakorda .
Kõrvuti riigikorra muutmise vajadusega on aga veelgi teravamalt esile kerkinud vajadus muuta ära Austraalia lipp , mis samuti pärineb koloniaalajast .
Seejuures on vaidlused Austraalia lipu ümber kestnud tegelikult kauemgi kui vaidlused riigikorra asjus .
Toimunud riigi staatuse referendumi tulemused ei tähenda , et riigilippu ei võiks lähiaegadel ( ka olemasoleva riigistaatuse korral ) muuta .
Austraalia lipp
Olemasoleval Austraalia lipul on tumesinisel taustal kolm elementi - vasakus ülanurgas Suurbritannia lipp Union Jack , vasemas alanurgas nn. ühenduse täht ( commonwealth star ) ning paremat lipu poolt hõlmav Lõunaristi tähtkuju kujutis .
Union Jack näitab , et esimesed eurooplastest kolonistid olid pärit Suurbritanniast .
Ühenduse täht on 7haruline - 6 haru tähistavad igaüks ühte Austraalia osariiki ning seitsmes kõiki Austraalia territooriume ( Austraalial on kaks mandri- ja rida nn. ülemereterritooriume ) .
Lõunarist on aga tähtkuju , mis on nähtav kõikidest Austraalia osariikidest ja territooriumidelt .
Aborigeenide lipp
Austraalia põliselanike lipu lõi aborigeenist kunstnik Harold Thomas 1971. aastal .
Lipu idee on seotud aborigeenide 1960. aastate protestimarssidega .
Nimelt oli vaja mingit sümbolit , mille abil aborigeenide õigustega seotud demonstratsioonid oleksid selgelt identifitseeritavad ja muu elanikkonna seas hästi nähtavad .
Esimest korda lehvis aborigeenide lipp 1971. aastal Adelaid'is Victoria väljakul Rahvuslikul Aborigeeni Päeval ( National Aboriginal Day ) .
Aborigeenid võtsid lipu omaks aga aastal 1972 , pärast seda , kui see lehvis aborigeenide nn. telksaatkonna kohal Canberra vana parlamendihoone lähedal .
Aborigeenide lipu must värv kujutab aborigeene .
Punane värv sümboliseerib maad ja aborigeenide hingelist suhet sellega , kollane - päikest , elu andjat .
Põliselanike lipp on Austraalias olnud väga populaarne nii aborigeenide kui ka mitteaborigeenide seas .
Seetõttu astus Austraalia valitsus 1994. aastal samme , andmaks aborigeenide lipule ka ametlikku ( kaitset tagavat ) tunnustust .
Pärast rahvaga konsulteerimist kuulutaski valitsus juulis 1995 välja otsuse anda aborigeenide lipule ametlik , Austraalia lipu ( Flag of Australia ) staatus 1953. aasta Lippude Akti ( Flags Act ) punkt 5 alusel .
14. juulil 1995 kinnitas vastavat otsust Austraalia kindralkuberner William Hayden .
Uued ettepanekud
Mõtteid Austraalia lipu muutmiseks on olnud palju .
Üks laialdast vastukaja saanud idee nägi ette asendada olemasoleval Austraalia lipul Union Jack lihtsalt aborigeenide lipuga .
Ettepanekus on iva sees , kuid sellel on ka oma vajakajäämised .
Põhiliseks puuduseks on paljude aborigeenide ( sealhulgas nende lipu looja ) hästipõhjendatud vastuseis .
Harold Thomasi seisukohad võib kokku võtta järgmiselt : aborigeenide jaoks ei ole nende lipp mingi teisejärguline asi ; ta lehvib ise , mitte mingi teise lipu lisandina .
Pealegi on praegune Austraalia riigina üles ehitatud siiski eelkõige valgete inimeste äranägemist mööda , mitte põliselanike tahtmiste järgi .
Seetõttu ei ole aborigeenide lipu kasutamine Austraalia lipul ka kohane .
1981. aastal asutatud tulu mitte taotlev ja apoliitiline organisatsioon Ausflag on välja pakkunud mitmeid omapoolseid ideid uue lipu leidmiseks .
Ausflagi poolt 1997 esitletud kavand kujutab näiteks mitme traditsioonilise elemendi ( Lõunarist , punane-valge-sinine värvigamma ) ühendamist .
Ka sarnaneb lipp mõnede arvates liigselt Kanada lipuga .
Rahvahääletus
22. jaanuarist 22. detsembrini 1998 said Austraalia kodanikud valida oma lemmiklippu konkursi 100 finalisti ja organisatsiooni Ausflag üheksa väljapakutud lipuvariandi vahel .
Siinkohal on ära toodud mõned kavandid , mis rahvahääletusel said enim toetust ( vt. joonised ) .
Populaarsematel neist oli kasutatud põhiliselt kahte motiivi - Austraalia praeguse lipu elementi Lõunaristi ja Austraalia kõige tuntumat looma kängurut .
Värvikombinatsioonidest eelistati aga sini-valge-punast .
Lõpetuseks tuleb Austraalia elanikele soovida jõudu ja tarkust uue riigilipu loomisel .
On ju lipp üks olulisemaid riigi sümboleid , mida ei looda kindlasti vaid üheks hooajaks .
ANDRUS MÖLDER ( 1970 ) on finantsanalüütik , kelle hobiks on aastast 1986 olnud väikerahvad , sealhulgas nende sümboolika .
Pildid :
- .
Austraalia praegune lipp
- .
Austraalia põliselanike lipp
- .
Austraalia uue lipu ideekavand .
- .
Rahvahääletusel 4. koha saanud lipukavand .
- .
Ausflag'i 1997. aasta kavand .
- .
Rahvahääletusel 5. koha saanud lipukavand .
Seegi näitab Austraaliat kahe kogukonna - valgete ja aborigeenide - sümbioosina .
Valgete jaoks on lipul sinisel taustal Lõunaristi kujutis .
Aborigeene tuletab aga meelde kollasega kujutatud bumerang - aborigeenide viskenui .
- .
Rahvahääletusel 1. koha saanud lipukavand .
Esimese koha saanud lipp on huvitav kunstilises mõttes .
Ühest küljest on lipul kujutatud Austraaliale nii omast kängurut , teisalt moodustub sinisest ja kollasest värvist lipul huvitav laine .
Punane maa kujutis tuletab aga meelde aborigeenide maad nende lipul .
7haruline täht lipu paremal poolel on juba olemasolevalt Austraalia lipult tuttav nn. ühenduse täht .
- .
Rahvahääletusel 7. koha saanud lipukavand ühendab kahte Austraalia tuntuimat sümbolit - Lõunaristi ja hüppavat kängurut .
Seejuures on känguru kujutatud väga graatsilisena .
Lipu värvikombinatsioon on ilus , kuid arvestades asjaolu , et sini-valge-punane värvilahendus on olemasolevatel riigilippudel kõige enam kasutatav , mõjub ta suhteliselt igavana .
- .
Rahvahääletusel 2. koha saanud lipukavand .
See on n.-ö. segu olemasolevast Austraalia ( parem pool ) ja aborigeenide lipust ( vasak pool ) .
Seejuures mõjub keskel asuv kollane päike olemasolevaid lippe ( ja rahvaid ) ühendava elemendina .
- .
Brendan Jones'i lipukavand .
Väga paljusid ideid ühendab rahvusvaheliselt tuntud asjahuvilise Brendan Jones'i ideekavand .
Selle parem pool on üle võetud praeguselt Austraalia lipult ( kuigi sinine on veidi heledam ) , vasema poole värvidest punane , kollane ja must on aborigeenide värvid .
Lipu nn. aborigeenide poolel on kujutatud neile omast bumerangi ning valgete austraallaste jaoks olulist ühenduse sümbolit - 7harulist tähte .
Mõnevõrra häirib poolte ebaproportsionaalsus : parema poole suurem ulatus justkui rõhutab valgete austraallaste juhtivat kohta ühiskonnas , kuigi ideetasandil see tõenäoliselt niimoodi mõeldud ei olnud .
- .
Rahvahääletusel 3. koha saanud lipukavand .
Vägagi tähendusrikas kavand - kasutatud värvid on ligilähedaselt samad , mis aborigeenide lipul ( vaid kollane on mõnevõrra tumedam ) .
Ning ka päike on aborigeenide lipul kasutatav element .
UNO VEISMANN RUTT KOPPEL
Sadade vaatlusjaamade ja satelliitide mõõtmistulemuste põhjal on kindlalt tuvastatud nii atmosfääri osoonikihi süstemaatiline õhenemine kui ka kohalike ja ajutiste osooniaukude esinemine paljudes kohtades , näiteks Antarktika kohal .
Tartu Observatooriumis alustati osoonikihi paksuse mõõtmisi 1994. aastal ja nüüd on siin kättesaadavad ka satelliidimõõtmiste andmed , millede arhiiv ulatub tagasi paarikümnele aastale .
Nende põhjal võib väita juba mõndagi .
Osoonikiht Eesti kohal on olnud ja jääb muutlikuks , selle paksus sõltub ennekõike aasta-ajast .
Nagu näha suure hulga üksikmõõtmiste alusel koostatud keskmise sesoonse muutlikkuse graafikust ( joon . 1 ) , on osoonikihi paksus suurim kevadel , ulatudes keskmiselt 380 Dobsoni ühikuni ( DU ) ja väikseim sügistalvel , kaha-nedes alla 300 DU .
Põhigraafikust üles- ja allapoole on joonistatud erinevatel aastatel täheldatud hälvete piirid ning kõige alla suurimaid õhenemisi tähistavad punktid kuupäevadega viimastest aastatest .
Meie geograafilise laiuse jaoks antud hinnangu järgi peaks osoonikiht õhenema siinkandis igal aastal 0,3 protsendi võrra .
Kuid meie käsutuses olevate andmete põhjal on seda veel vähemalt esialgu raske tuvastada .
Et aga Eesti kohal võib osoonikiht üsna kõvasti hõreneda , näitavad möödunud aasta novembrikuus tehtud mõõtmised .
Nimelt , satelliidiandmetest koostatud pildilt ( joon . 2 ) näeme kaht eriti õhukese osooni-kihiga ala Antarktikas ja Põhja-Euroopas ( sinine värv ) .
Viimase äärealale jääb ka Eesti .
Kaardi värvuskood näitab osoonikihi paksuseks meie kohal 250 DU ümber .
Suhteliselt madalaid osoonihulki mõõdeti hilistalvel ka Tõraveres .
Et aga sel ajal käib päike meil madalalt , siis ultraviolettkiirgus jäi läbi paksu õhukihi tungides ikkagi nõrgaks .
Naha tundlikkus
Inimesi , loomi ja taimi ning plastmassegi ei mõjuta otseselt osooni-kihi õhenemine , vaid sellest tule-nev Päikese lühemalainelise ultraviolettkiirguse kasv maapinnal .
Ka seda , inimnahka kahjustavat ( erüteemset ) Päikese ultraviolettkiirgust on mõõdetud järjepidevalt viimased kaks aastat Tõraveres Tartu Observatooriumi ja Eesti Meteoroloogia ja Hüdroloogia Instituudi ühiste jõududega Eesti Teadusfondi toel .
Mõõtmistel kasutatakse Saksamaalt ostetud sensori ( joon . 3 ) , mille tundlikkus laine-pikkuste järgi kordab USA arstide määratud inimnaha tundlikkust .
See on viimastel aastatel saanud rahvusvaheliseks standardiks ( CIE 1987 , DIN 5050 ) : nahk on kõige tundlikum lainepikkustele alla 297 nm ja sellest suuremate lainepik-kuste poole väheneb see kiiresti .
UV-kiirgusele lainepikkusega 340 nm on inimnahk juba 1000 korda tuimem .
Milleni võivad viia UV-kiirguse põletused , seda kirjelda-takse üksikasjalikult dr. Sirje Kauri raamatus “ Naha päikesekahjustu-sed ” ( Tartu , 1999 ) .
Raamatus toodud nahavähi kirjeldused eeldavad siiski üsna suurte UV-kiirgusdooside kogumist , mida meie tingimustes tuleb harva ette .
Ohtlikum on põhjamaalasele päikesekiirgus Vahemere rannikul või Aafrikas .
Ühe päeva piirides
Ühel kindlal pilvitul päeval sõltub UV-kiirgus kõige enam Päikese kõrgusest horisondist .
Päikese tõustes kiirgus kasvab , saab maksimaalseks kohalikul keskpäeval ja hakkab siis vähenema , nagu silmaga nähtav kiirguski .
Et suvel käib Päike kõrgemalt , siis on ka kesk-päevane maksimum palju suurem kui talvel ( joon . 4 ) .
Sellise üldjoonelise käsitluse järgi oleks meil UV-kiirgus tugevaim suvise pööri-päeva keskpäeval .
Ent maapinnani jõudvat UV-kiirgust reguleerivad veel osoonikiht , pilved , aerosool ja maapinna ( sealhulgas mere ) heledus .
Et pilved ja õhus leiduv tolm võivad kiirgust oluliselt nõrgendada , see ei vaja pikemat selgitamist .
Küll tuleks rõhutada , et kerged kiudpilved ja mõned rünkpilved taevas võivad kiirgust tugevdada samamoodi nagu heade peegeldus-omadustega aluspind lumistel mäenõlvadel või tasastel põlluala-del ning meredel ja järvedel .
Aga eks hajuskiirgust jätku ka otsese päikesekiirguse eest varjatud alale puude ja põõsaste vahele vilusse .
Põletava päikesekiirguse mõõtmisest
Aastate eest uuriti inimnaha rea-geerimist erüteemsele kiirgusele , määratleti punetuse tekkimine ja nimetati vastav kiirgusdoos minimaalseks erüteemseks doosiks ( MED ) .
Sama ühikut kasutatakse vahel ka meditsiiniliselt efektiivse doosi mõõtühikuna .
Hetkeline kiiritustihedus oleks siis MED tunnis ( MED / h ) .
See tähendab , et kui kiiritustihedus on 1 MED/h , siis tekib naha punetus ühetunnise päevitamise järele .
Täpsemad uuringud näitasid siiski , et inimestel on naha tundlikkus erinev ja seda tuleb samuti arvestada .
On ju üldtuntud tõsiasi , et punetuseni jõudmise kiirus heleda nahaga inimestel on suurem kui looduslikult tumedanahksetel .
Siin too-dud joonistel vastab MED-ühik teise heledusklassi kuuluvale na-hale .
Kokku on heledusklasse neli .
Paari viimase aasta jooksul on rahvusvaheline meteoroloogiaorganisatsioon tungivalt soovitanud avalikkuse teavitamiseks kasutada erüteemse kiiritustiheduse taseme näitajana ultraviolettkiirguse indek-sit : UV-indeks 1 = 0,36 MED/h .
ORIENTEERUVAD LUBATAVAD PÄEVITAMISKESTUSED
Palju nahk kannatab
Tugevaks UV-kiirguseks loetakse üle indeksi 7 ( üle 2,5 MED/h ) ulatuvaid väärtusi , mille korral ei tohiks päevitada rohkem kui paar-kümmend minutit .
Lumistes kõrg-mägedes , näiteks Nepaalis , ulatuvad registreeritud indeksi väärtused koguni üle 20.
Ultraviolettkiirguse mõju vaat-lemisel ei saa piirduda ainult inimnaha põletuste ja nahavähi tekkimise võimalikkusega .
Meie geograafilises asukohas ei ole osoonikihi õhenemisest tingitud ultraviolettkiirguse kasv veel suur ( Rahvusvahelise Meteoroloogia-organisatsiooni andmetel 3,7% aas-tas , samadel laiustel lõunapoolke-ral aga 9% aastas ) ja jääb vaid korrata ammutuntud õpetussõnu : päevitamisel hoiduda naha punetuseni ning eriti villideni jõudmast .
Üsna pea võib oodata meilgi käekella-suuruste UV-dosimeetrite ilmumist , mis näitavad antud tin-gimustes lubatavat päevitamiskes-tust .
Praegu on sellised UV-dosi-meetrid veel mõnevõrra kallid .
Mõistagi poevad teadlikumad ja oma tervisest hoolivad inimesed Päikese eest õigel ajal varju .
Küll ei oska või ei saa end varjata loomad , taimed ega ehitised .
Seepärast on elavnenud huvi nende objektide UV-tundlikkuse suhtes .
Ammuteada on värvide pleekimine riietel ja ehitistel , uudiseks pole ka plastmasside pragunemine .
Taimed ( sealhulgas põllu- ja aiataimed ) reageerivad UV-kiiritusele erine-valt ja siin seisab ees laialdane uurimistöö võimalike tagajärgede selgitamiseks .
Levinud arusaama kohaselt kahjustab ultraviolettkiirgus kõige enam just kultuurtaimi .
UNO VEISMANN ( 1934 ) on
Tartu Observatooriumi aktinomonitooringu töörühma juhataja ja tegeleb optilise kiirguse mõõtmisega .
Füüsika-matemaatikakandidaat .
RUTT KOPPEL ( 1938 ) töötleb Tartu Observatooriumis osoonikihi paksuse ja ultraviolettkiirguse mõõtmisandmeid .
Pildid :
- .
Väikelast ei tohiks liiga kauaks päikese kätte unustada …
Konny Domnauer / PildiPank
- .
Ühel kindlal päeval sõltub ultraviolettkiirgus aastaajast ja PÄkese kõrgusest .
AARNE RANDVERI foto
- .
Joon .
1.
Osoonikihi keskmine paksus Eesti kohal , selle muutlikkuse piirid ja mõned viimastel aastatel registreeritud ekstremaalsed hõrenemised ( “ mini-osooniaugud ” ) .
- .
Joon .
2.
Osoonikihi paksuse globaalkaart satelliidimõõtmiste andmetel 30. novembril 1999.
- .
Joon .
3.
Erüteemse ultraviolettkiirguse mõõtemuundur Scintec UV-SET Tõraveres .
- .
Ühel kindlal pilvitul päeval sõltub ultraviolettkiirgus aastaajast ja Päikese kõrgusest .
AARNE RANDVERI foto
- .
Joon .
4.
Päikese erüteemse ultraviolettkiirguse muutumine ühe päeva jooksul varakevadel selge ilmaga ning kesksuvel pilves ja selge ilmaga .
- .
Joon .
5.
Erüteemse UV-kiiritustiheduse keskpäevased väärtused kahel viimasel aastal Tõraveres .
MARGAREETE OTTER , KARIN OTTER
20. sajandi jooksul on uuendatud 95 protsenti kõikidest Euroopas kasutusel olnud ravimitest .
Kui 19. sajandil olid ligi 90 protsenti ravimitest taimsed või taimse päritoluga , siis 20. sajand muutis olukorra diametraalselt vastupidiseks - 90 protsenti ravimitest on sünteetilised , 5 - 10 protsenti taimsed .
Aeganõudev ja kallis
Uue ravimi tee toimeaine isoleerimise või sünteesimise momendist haigeni on pikk , ajaliselt 13 - 15 aastat , ja väga kallis ( vt. joonis ) .
Uurimise esmaseks objektiks võib olla kas looduslik isoleeritud aine , sihikindla sünteesi teel saadud ühend või mõni uus sünteesitud keemiliste ainete rühm .
Aine farmakoloogiliste omaduste esialgseks uurimiseks on kasutusel nn. farmakoloogiline skriining ( sõeltest ) .
Selleks kasutatakse standardseid , suhteliselt lihtsaid ja massiliselt läbiviidavaid uurimismeetodeid , mis lubavad kindlaks teha või välja lülitada mingit kindlat toimekvaliteeti - toimet kesknärvisüsteemi , südamesse ja vereringesüsteemi , ainevahetusse jm.
Edasi rakendatakse juba detailsemaid teste toime täpsemaks analüüsiks ( valuvaigistav , üldanesteetiline jne . toime ) .
Esmane sõeltest viiakse läbi kolmel loomaliigil ( päevase ja öise aktiivsusega loomadel ) .
Perspektiivika toime leidmisel selgitatakse ja täpsustatakse aine toimemehhanismi , kõrvaltoimeid , määratakse toksilisus , teratogeensus ( lootetoksilisus ) , farmakokineetilised parameetrid ( manustamisviis , jaotumine organismis , lammutumine , väljutumine ) jm.
Samuti määratakse aine terapeutiline toimivus haigusmudelitel .
Talidomiidi katastroof
Ravimeid on kasutatud aastatuhandeid , kuid nende toime katsetamiseni loomadel jõuti alles 150 aastat tagasi .
Enne seda annustati ravimeid empiiriliste kogemuste ja arsti filosoofiliste tõekspidamiste alusel .
Alles 1846 / 47 . aastal alustas farmakoloog Rudolph Buchheim ravimite katsetamist loomadel .
See toimus esmakordselt meie , 19. sajandil eriti kuulsas ja edukas Tartu Ülikoolis .
Seega peetakse Tartut kogu maailmas eksperimentaalse farmakoloogia hälliks .
Möödus terve sajand , enne kui 20. sajandi keskpaiku lahvatas nn. talidomiidi katastroof .
1950. aastatel soovitati just rasedatel kasutada unetuse vastu sedatiivset uinutit talidomiidi .
Kui ravimit kasutanutel hakkasid sündima beebid , olid mitmedki neist hülgejäsemetega , ajuta ja muude väga raskete kahjustustega .
Uurimise käigus tuvastati , et selle põhjustajaks osutus talidomiidi kasutamine raseduse vältel .
Morfoloogiliste muutustega oli ainult mõni protsent vastsündinutest .
Selle tulemusena kohustati firmasid uute ravimite toksilisust , teratogeensust ( lootetoksilisust ) uurima vähemalt kolmel loomaliigil .
See pikendas loomkatsete kestvust ja muutis nende läbiviimise kallimaks , kuid kahjuks ei taga ravimite ohutust 100protsendiliselt .
Ravimid , mis osutuvad täiesti ohutuks loomkatsetes , võivad olla toksilised inimlootele ja vastupidi .
Lõplikud järeldused eeldavad inimuuringuid
Pöördudes tagasi uute ravimite uuringute juurde , tuleb öelda , et loomkatsete tulemuste alusel koostatakse instruktsioon ja ettepanek preparaadi kliiniliseks uurimiseks ( aprobeerimiseks ) .
Kogu dokumentatsioon saadetakse Ravimiametisse või Farmakoloogia Komiteesse sõltuvalt asukohamaast , kus uuringud toimuvad .
Pärast põhjalikku tutvumist materjalidega teevad nimetatud asutused positiivsete tulemuste korral ettepaneku uue preparaadi kliinilis-farmakoloogiliseks uurimiseks selleks sobiva profiiliga varem kindlaks määratud kliinikutes .
Ravimite tulemuslikkuse ja ohutuse kohta saab lõplikke järeldusi teha ainult inimuuringute põhjal .
Ravimite prekliiniline uuring on ravimite kasutamine tervetel vabatahtlikel ja hiljem patsientidel haiglas , ning see peab andma andmeid ravimi toime , kõrvaltoimete , nende muutumise jm. kohta .
Kliinilises uuringus eristatakse neli erinevat faasi ( vt. tabel ) .
Esimene faas on prekliiniline uuring tervetel vabatahtlikel .
Selle eesmärgiks on leida ravimi toimiv annus , selle võimalikud kõrvaltoimed jm.
Edasi järgnevad esmased kliinilised uuringud suhteliselt vähestel patsientidel ( teine faas ) ravimi ohutuse ja toimete kohta .
Lõpliku kliinilise uuringu ( kolmas faas ) eesmärgiks on selgitada preparaadi efektiivsus , võrrelda seda sama toimega juba kasutusel olevate ravimite omaga , täpsustada annustamisskeeme jm.
Kuivõrd haige suhtumine mõjustab tunduval määral ravimi toimet , siis on preparaadi toimivuse määramisel tingimata vaja kasutada platseebokontrolli , kus haige ei tea , mis preparaati talle manustatakse ( ühekordne pimekontroll ) .
Ravimi efektiivsust võib ebaobjektiivselt hinnata ka arst , kui ta teab , milliseid preparaate ta kasutab .
Suurema objektiivsuse saavutamisel on kasutusel nn. kahekordne pimemeetod .
Sel puhul ei tea ka arst , millist preparaati ta kasutab , kas platseebot ( ravimi imitatsiooni toimetu ainega ) , uuritavat preparaati või juba kasutusel olevat ravimit .
Seda teab ainult katse korraldaja , kes ise patsientidega kokku ei puutu .
Haigete hulk peab olema küllaldane statistiliselt usaldatavate andmete saamiseks .
Kolme uurimisfaasi tulemuste dokumentatsioon saadetakse taas Ravimiametisse , kus igakülgselt positiivsete tulemuste korral lubatakse ravimit tööstuslikult toota ja kasutada “ uue ravimina ” ning kontrolli all olevaks müümiseks .
Aprobatsiooni neljas faas algab pärast ravimi müüki lubamist võimalike kõrvaltoimete registreerimiseks .
Meditsiinieetika komisjon hindab uuringu läbiviimise eetilisi ning Ravimiamet teaduslikke ja juriidilisi külgi .
Uuringut teostav arst on kohustatud vastama kõikidele patsienti huvitavatele küsimustele .
Patsiendile antav info peab olema eelnevalt läbi vaadatud eetikakomisjonis , ning kajastama uuringu kõiki aspekte , ka võimalikke ohte ja ebameeldivusi .
Arst peab patsiendilt võtma enne uuringu algust kirjaliku nõusoleku .
Patsient võib uuringust lahkuda , teatades sellest arstile .
Uuringut läbi viivad arstid peavad tagama osalejate ohutuse ja vajadusel kindlustama nad arstiabiga .
Laste ravimeid tuleb täiskasvanutel tehtud uuringute järel katsetada ka lastel , kelle organismi funktsioonid ei ole lõplikult välja kujunenud ja erinevad täiskasvanute omadest .
Laste osalemine uuringuis toimub ainult lapsevanemate nõusolekul .
Edu saadab väheseid
Edukalt läbib aprobatsiooniprotsessi ainult tühine hulk ( 0,02 - 0,05 protsenti ) pakutavatest ravimitest .
Pärast nelja aprobatsioonifaasi läbimist võetakse ravimilt ära “ uue ravimi ” staatus ja ta läheb laialdasse tööstuslikku tootmisse , ning edasi vabamüüki apteekidesse .
Viimastel aastatel juurutavad tootmisse ka kõige suuremad riigid 3 - 4 täiesti uut ravimit aastas .
Ravimite aprobatsioon on väga kallis ja töömahukas protsess .
Räägitakse , et üksnes mitmesugust dokumentatsiooni vormistatakse sellega seoses terve raudteevaguni täis .
Ka edaspidi jälgitakse , et ravimil ei ilmneks kahjulikke toimeid .
Kui see juhtub , tuleb täita vastav dokument , teatis ravimi kõrvaltoimetest , ja saata Ravimiametisse .
On juhtumeid , et pool inimkonda on ravimit kasutanud juba 70 - 80 aastat ja alles siis märgatakse mõnd selle kasulikku toimet .
Üle saja aasta on kasutatud atsetüülsalitsüülhapet ( firmanimega aspiriin ) valuvaigistava , palaviku- ja põletikuvastase ravimina .
Alles mõnikümmend aastat tagasi märgati , et tavalisest väiksemad aspiriini annused omavad ka vere hüübimist vähendavat ( antiagregantset ) toimet .
Pärast ulatuslikke kliinilisi uuringuid hakkasid väga paljud inimesed eelnevale lisaks kasutama aspiriini ka infarktivastase profülaktika vahendina .
MARGAREETE OTTER ( 1937 ) on Tartu Ülikooli Farmakoloogia Instituudi dotsent .
KARIN OTTER ( 1970 ) on meditsiinidoktor , töötanud Saksamaal Kielis , kus kaitses ka teaduskraadi .
Hetkel internatuuris Mustamäe haiglas .
Pildid :
- .
Ühe ravimi loomiseks tehtud kulutused .
- .
Uue ravimiga tehtavad uuringud : kestvus ja faasid .
- .
Uue ravimi loomisega seotud kulutuste jaotus .
JÜRI KRUSTOK
Keravälk on üks nendest paljudest mõistetest , mis on juurdunud meie igapäevakeelde , kuid mille tähendust teavad vähesed .
Veel selle sajandi kolmekümnendatel aastatel mõjus keravälgust rääkimine hukutavalt nii mõnegi teadlase karjäärile .
Ka autoriteetne USA meteoroloogiatalitus pidas keravälku vaid huvitavaks optiliseks illusiooniks .
Ajad on õnneks teised ning keravälgu seletamine on muutunud üheks köitvamaks atmosfäärifüüsika ülesandeks .
Sellest annavad tunnistust mitmed keravälgule pühendatud rahvusvahelised teaduskonverentsid , milledest ehk kõige ulatuslikum oli 1988. aastal peetud sümpoosion Jaapanis .
Hiljaaegu võttis viimaste aastate tulemused kokku David Turner , kes avaldas ajakirjas “ Physics Reports ” mahuka artikli .
Kuid vaatamata paljudele teooriatele keravälgu päritolu kohta , pole siiani suudetud üksmeelele jõuda .
Keravälgu müsteerium ootab ikka veel lahendust .
Sellel taustal äratas kahtlemata laia huvi k.a. 3. veebruaril ajakirjas “ Nature ” ilmunud Uus-Meremaa teadlaste John Abrahamsoni ja James Dinnissi artikkel , mis andis keravälgule täiesti uudse seletuse .
Keravälk - milline ta on ?
Kuna ma ise ei kuulu nende väljavalitute hulka , kellel on olnud õnne keravälku oma silmaga näha , püüame toetuda paljude teiste tähelepanekutele keravälgu omadustest , mille põhjal võib mõningaid üldistusi siiski teha .
Seda enam , et harvadel juhtudel on õnnestunud keravälku pildistada ning kuulduste kohaselt isegi videosse võtta .
Milline ta siis on ?
Keravälk esineb enamasti koos tavalise äikesetormiga ning üsna sageli nähakse teda just pärast äikeselööki maapinna kohal hõljumas .
On olnud ka tähelepanekuid , kus keravälk on justkui pilvedest alla langenud .
Keskmine keravälk on ümmargune , läbimõõduga umbes 20 cm .
Üldiselt helendab samamoodi , nagu üks tavaline sajavatine elektripirn , kusjuures ta värvuste skaala varieerub punasest kollaseni .
Välgu eluiga ei ole kuigi pikk - keskmiselt umbes 6 sekundiga ta kas haihtub vaikselt või siis kaob plahvatuslikult .
Oma eluea jooksul võib keravälk ka liikuda ning seda mitte eriti kiirelt .
Suhteliselt harva on märgatud ta kerkimist kõrgemale , enamasti liigub ikka muudes suundades .
Mõnikord on isegi täheldatud , et keravälk on suuteline põrkuma maapinnalt nagu kerge õhupall .
Keravälk on ilmselt ka üsna kõrge temperatuuriga , tekitades mingit sisisevat heli ja erilist teravat lõhna oma läheduses .
Üsna sageli on täheldatud välgu külgetõmmet metallesemete poole .
Kõige omapärasem on aga keravälgu võime tungida tuppa läbi kitsaste aknapragude või korstna kaudu .
Tundub , et keravälke on lausa mitut sorti .
Kõik need imepärased omadused on sünnitanud hulgaliselt erinevaid teooriaid , millede abil on püütud seletada keravälgu fenomeni .
Üldjoontes võib kõik need teooriad jagada kahte suurde rühma .
Ühed väidavad , et välk saab energiat tema enda sisemusest .
Teiste arvates tuleb energia väljastpoolt .
Esimesse rühma kuuluksid teooriad , mis peavad keravälku seotuks kas ülikuuma õhu , mõne muu gaasi tasase põlemisega või ülitiheda plasmaga .
Teised teooriad väidavad näiteks seda , et äikesetormi ajal valitsevad ülitugevad elektriväljad võivad koondada kosmilisi osakesi , mis omakorda ergastavad õhus leiduvaid gaase .
Kõnealused teooriad võiksid mõningatel juhtudel seletada ühte või teist keravälgu omadust , kuid ometi jäävad nad hätta , kui arvesse võtta kõik keravälguga kaasnevad omadused .
Ühed usinamad on olnud plasmafüüsikud ja seda eriti Venemaal , kus mitmetes uurimisasutustes on püütud keravälku esile kutsuda eksperimentaalselt .
Tihtipeale ongi saadud keravälku meenutavaid plasmamoodustisi , kuid ilmselt on sarnasus siiski vaid väline .
Abrahamsoni ja Dinnissi teooria
Uus-Meremaa teadlased hakkasid uurima protsesse , mis tekivad siis , kui välk lööb pinnasesse .
Tavaline muld koosneb ju suurel määral süsiniku ning räni ühenditest .
Räni on aga pooljuhtmaterjal , mida kasutatakse nüüdisaja elektroonikas .
Kõrgetel temperatuuridel on keemiliselt võimalik eraldada ka puhast räni , kuid selleks on vaja täita mõningad tingimused .
Esiteks peab temperatuur ulatuma vähemalt 3300 kraadini ning teiseks peab süsiniku kontsentratsioon keskkonnas ületama räni oma vähemalt kaks korda .
Sellised kõrged temperatuurid pole välgulöögi puhul sugugi haruldased ning ka vastava koostisega pinnast võib paljudes kohtades leida .
Järelikult on tõesti võimalik , et välgulöögi tagajärjel tekib keemiline reaktsioon , mille tulemuseks on puhta räni moodustumine .
Puhas räni aga aurustub silmapilkselt ning samas hakkab ta ka kohe ülikiirelt jahtuma .
Mis siis edasi saab ?
Et sellele küsimusele vastata , tekitasid Abrahamson ja Dinniss oma laboris miniatuurse välgulöögi - umbes 20kilovoldise pingega “ välgunool ” tabas alusele asetatud pinnaseproovi .
Sellest piisas , et tekitada puhast räni .
Aurustunud räni koguti klaasfiibrile ning saadud näidiseid uuriti elektronmikroskoobiga .
Ilmnes üllatav tõsiasi : aurustunud ning kiirelt mahajahtunud räni moodustas nanoosakeste pikki kette .
Nende “ kettide ” läbimõõt oli vaid 100 nanomeetrit , kuid pikkus küündis kümnete mikromeetriteni .
Kahjuks ei märganud teadlased mingit helendust ja kui suurendati välgulöögi võimsust , oli tulemuseks vaid pinnaseproovi plahvatuslik laialipaiskumine .
Ometi arvavad Abrahamson ja Dinniss , et keravälgu moodustavad just sellised räni nanoosakestest koosnevad ketid .
Ilmselt on teatud tingimustel võimalik , et ketid kasvavad pikemaks ning kaarduvad selliselt , et oleks võimalik pallikujulise moodustise teke .
Ka keravälgu helendust on siis lihtne seletada , sest puhas räni hakkab teatavasti kõrgetel temperatuuridel kiirelt oksüdeeruma ehk maakeeli lihtsalt põlema .
Iga nanoosake kattub ränidioksiidi kihiga , mis takistab hapniku ligipääsu puhtale ränile .
Seetõttu võib muidu nii kiire põlemine pidurduda ja kesta ka kümneid sekundeid .
Selline nanoosakeste kogum võib tõesti olla suhteliselt elastne ning mõjuda täispuhutud õhupallina .
Tänu nanoosakeste väikesele massile on kogu pall üsna kerge ning suudab vabalt maapinna kohal hõljuda .
Isegi keravälgu aknapragudest läbiimbumine on selle mudeli järgi mõistetav .
Kuigi Abrahamsoni ja Dinnissi mudel on ikkagi vaid mudel , mida tuleks veel uute katsetega tõestada , võib siiski öelda , et ta annab seletuse enamikule keravälgu omadustele .
Usutavasti pole kaugel aeg , mil laboris sünnib esimene tõeline keravälk .
Vahest alles siis võidakse kindlalt väita , et üks inimkonda aastasadu köitnud mõistatus on lõplikult lahendatud .
JÜRI KRUSTOK ( 1955 ) on Tallinna Tehnikaülikooli vanemteadur .
Füüsika-matemaatikakandidaat .
Pildid :
- .
Haruldane foto keravälgust , mida pildistati 1978. aastal Austrias .
- .
Elektronmikroskoobi foto ühes laboratoorses välgulöögis tekkinud räni nanoosakeste ketist .
MART KUURME
Alljärgnevalt tuleb juttu veidi sellest , milline on Maad ümbritseva õhu koostis võrreldes meie planeedi lähimate naabritega , suuremat tähelepanu aga pälvivad kaks teist küsimust : miks õhk üldse ühe taevakeha ümber püsib ?
Ja kas Maad ümbritsev õhukiht on alati sellise koostisega olnud kui praegu ?
Alustuseks vaatame järgmist tabelit kolme planeedi atmosfääri koostise kohta .
Torkab silma , et kõigi kolme naaberplaneedi koostises on ained , mida leidub teistest palju rohkem - Marsil ja Veenusel domineerib süsihappegaas CO 2 , Maal aga lämmastik ja hapnik .
Muidugi ei saa neid arve Maa puhul rakendada iga linna või maakoha jaoks ega igal ajahetkel .
Tegemist on ikka statistilise keskmisega .
Näiteks , kui kuskil tuleb õhku niiskuse näol palju vee molekule , peab sealt teiste ainete molekule samapalju ära minema .
Miks ei leidu aga neist kolmest planeedist ühegi atmosfääris nimetamisväärset kogust vesinikku , mida maailmaruumis tervikuna kõige rohkem esineb ?
Ka suurima planeedi Jupiteri atmosfäärist moodustab just vesinik lõviosa - 86,1% , millele järgneb heelium 13,8% -ga .
Kaks selgitust võib välja pakkuda - kas vesinikku pole siin kunagi olnud või on Maa ja tema naabrid mingil põhjusel sellest ilma jäänud .
Uurime natuke kirjandust .
Eric Chaissoni ja Steve McMillani koostatud esinduslikus teoses Astronomy Today räägitakse esmasest ja teisesest atmosfäärist .
Esmane atmosfäär , mida omas Maa oma sünni ajal , koosnes põhiliselt nendest samadest kergetest gaasidest , millest tolleaegne Päikesesüsteem : vesinik , heelium , metaan , ammoniaak , veeaur .
Kuid enamus nende ainete , eriti kahe kergema - vesiniku ja heeliumi - molekulidest on Maa mõjupiirkonnast ära lennanud .
Miks ka mitte - iga gaas vallutab kiiresti kogu ruumi , kuhu ta on pääsenud .
Õigem on küsida , mis võimaldab mõnel taevakehal oma atmosfääri pagemise eest hoida ja miks on tema koostis selline , nagu ta on .
Muidugi on gravitatsioonijõud see , mis hoiab õhku Maa ümber .
Ei küsi see jõud nime , vaid tõmbab kõike , millel aga massi on .
Kuid miks ei vaju siis kogu õhk maapinna lähedale kokku , vaid laiutab mitmekümne kilomeetri paksuse kihina ?
Vastaseks gravitatsioonile on soojus , täpsemalt soojusliikumine .
Soojus pole ju midagi muud kui aineosakeste kaootiline liikumine - mida kiiremini aineosakesed sagivad , seda kõrgem on keha temperatuur , seda soojem on .
Selline alaline sagimine takistab osakeste maapinnale langemist , tekitades rõhu , mis töötab gravitatsioonile vastu .
Pilt on umbes sama , kui taigna valmistamisel , mis aina kerkib ja kerkib .
Kuid siiski - miks on mõnel taevakehal massiivne atmosfäär , teisel õhuke ja kolmandal polegi ?
Asi on selles , et füüsikaseaduste järgi on võimalik välja arvutada väikseim kiirus , millega liikudes on võimalik taevakeha mõjupiirkonnast välja pääseda .
Seda nimetatakse teiseks kosmiliseks kiiruseks ehk paokiiruseks , ning ta on seda suurem , mida suurem on taevakeha mass ja mida väiksem on tema raadius .
Nüüd tuleb veel võrrelda atmosfääri moodustavate aineosakeste kiirusi paokiirusega .
On teada , et väiksema massiga osakesed liiguvad kiiremini kui massiivsemad .
Vesiniku molekuli mass on näiteks 16 korda väiksem hapniku molekuli omast ja tema kaootilise liikumise kiirus samal temperatuuril 4 korda suurem .
Seetõttu ongi nende lahkumine kõige tõenäolisem .
Maapinna lähedal sagivad vesiniku molekulid küll keskmiselt vaid kiirusega 2 km/s , kuid alati leidub keskmisest palju kiiremaid osakesi .
Mõnest miljardist aastast on ilmselt piisanud , et enamus vesinikust jõudis emakese Maa juurest jalga lasta .
Kust aga pärinevad uusasukad hapnik ja lämmastik , Maa atmosfääri põhilised tänased tegijad ?
Lämmastik arvatakse olevat vulkaanilise päritoluga .
On ju vulkaanilised gaasid rikkad lämmastikuühendite poolest .
Päikeselt tulev ultraviolettkiirgus aga suudab lämmastiku vabastada sidemetest teiste elementidega .
Hapniku suure osakaalu eest tuleb tänada taimi .
Alguse sai hapniku hoogne juurdevool arvatavasti elu tekkimisega ookeanides .
MART KUURME ( 1949 ) on Tallinna Reaalkooli füüsikaõpetaja , pedagoogikamagister .
URMAS KOKASSAAR MATI MARTIN
Käes on juunikuu ning öösel võib siin-seal metsa all näha säramas meie ainsat helendavat loomaliiki - jaanimardikat .
Milleks tollele tagasihoidliku välimusega putukale säärane “ latern ” ?
Jaanimardikas , ladina keeles ( Lampyris noctiluca ) ehk rahvapäraselt jaaniuss on omalaadne putukas , kes ikka ja jälle köidab inimeste tähelepanu omapärase võime tõttu , anda endast märku valgusega .
Kahjuks on andmeid selle huvitava putukaliigi kohta üsna vähe .
Vanemas kirjanduses on neid mardikalisi käsitletud ühes sugukonnas pehmekoorlastega ( Cantharinidae ) .
Tõesti , kuni 15 mm pikkune isane jaanimardikas on väga sarnane pehmekoorlastega , niitudel ja metsaservades sageli kohatavate saledate , kollakaspruunide kattetiibadega mardikatega .
Jaanimardikad eelistavad elupaigana niiskeid looduslikke niite , karjamaid , metsaservi ja võsastikke , harvem vähehooldatud parke , kultuuristatud aladele aga ei tule .
Nende laiema leviku kohta on vähe andmeid .
Eestist on leitud neid kõikjalt , välja arvatud läänesaartelt .
Käesoleval ajal liigitatakse jaanimardikad omaette sugukonda ( Lampyridae ) , mis on üsna liigirikas .
Sellesse sugukonda kuulub ligi paar tuhat liiki , kellest enamus elab meist lõuna pool troopilistel aladel .
Selle loo peategelased on Eestis elavad jaanimardikad .
Meil elava jaanimardika liigi emased on tiibadeta , 16 - 18 mm pikkused , pruunikasmusta värvusega ja lapiku usja kehaga lennuvõimetud putukad .
Ussisarnase välimuse annab neile tiibade poolt katmata tagakeha .
Eestis elutseva jaanimardika valmikutest helendavad ainult emased , kuid troopikas elutsevatel liikidel heidavad valgust nii emased kui isased .
Täiskasvanud jaanimardikaid võib leida juunis ja juulis .
Mõnedel eriti soodsatel aastatel on neid kohatud isegi septembris .
Aktiivselt hakkavad mardikad tegutsema alles õhtuhämaruse saabudes .
Kesköö paiku kustuvad emaste laternad ja ka isased poevad peitu .
Roheline tuluke ongi kutsuv märgusignaal lennuvõimelistele isastele .
Jaanimardika helenduselund on evolutsiooniliselt kujunenud putuka rasvkehast ja paikneb tagakeha kõhupoolel .
Roheka hiilguse põhjustab küllaltki kummalise nimetusega orgaanilise aine - lutsiferiini lagundamine .
Ka protsessi teostav ensüüm kannab sarnast nime - lutsiferaas .
Miks mõlemad osapooled nimetuste kaudu põrguvürstiga seotud on , võib vaid oletada .
Üks põhjendus on selles , et ammustel , nii otseses kui kaudses mõttes pimedatel aegadel , tekitas selline helendus ebausklikes inimestes hirmu ja seda seostati saatanaga .
Eesti rahvapärimustes jaaniusse hirmuga ei seostata .
Tegelikkuses on helenduse põhjuseks looduses küllaltki levinud bioluminestsents .
Rohekalt hiilgava valguse tekkeks on lisaks eelpooltoodud osapooltele vajalikud veel ka universaalne energiakandja ATP , magneesiumioonid ja hapnik .
Et helendusaktis osaleb hapnik , siis on tegu oksüdatsiooniprotsessiga .
Õhuhapniku kohaletoimetamiseks sündmuspaigale on jaanimardika , nii nagu ka kõikide teiste putukate , kehas torustikku meenutav trahheede süsteem .
Just hapniku pealevoolu reguleerimisega kontrollivad putukad nii laterna süütamist kui ka selle helendumisastet .
Hapnikuvoolu muutmisega saab laternat isegi vilgutada , kusjuures valgussignaalide tugevus ja kestvus on liigikaaslastele olulised infoedastajad .
Jaanimardikas süütab oma laterna närviimpulsi kaasabil .
Biokeemiliselt ja energeetiliselt on helendussüsteem huvitav aga seetõttu , et tema kasutegur on äärmiselt suur , sest ligikaudu 98 protsenti kulutatud energiast muutub valguseks ja ainult 2 protsenti soojuseks .
Nii et tõeliselt külm valgustus !
Võrdluseks olgu mainitud , et inimese poolt leiutatud valgusandjad ( hõõg- ja gaaslahenduslambid ) suudavad valguseks muuta vaid kümnendiku kasutatud energiast .
Selleks , et valgus veelgi paremini maksvusele pääseks on jaaniussi kehas omalaadne reflektorite süsteem , nagu tõelistes laternates .
Valgust peegeldavad ja intensiivistavad kusihappe kristallidega täidetud rakud .
Helendumine võib toimuda isegi teatud aeg pärast loomakese surma .
See on ka põhjus , miks helenduvatest jaanimardikatest toitunud loomad võivad ka ise nõrka valguskuma heita .
Selge on see , et helendus pole kujunenud vaid inimese silmarõõmuks .
Lisaks partneri ligimeelitamisele on valgussignaalidel ka muid ülesandeid .
Troopilistes piirkondades , kus elab palju erinevaid jaanimardiklaste liike , aitab bioluminestsents vältida liikidevahelist ristumist .
Põhjus on selles , et eri liiki mardikad kiirgavad erineva lainepikkusega valgust .
Samuti on erinevusi ka valgussignaalide rütmilisuses ja kestvuses .
On täheldatud ka munade ja vastsete nõrka helendust .
Võib arvata , et see on omalaadseks hoiatuseks neist toituda himustavatele loomadele .
Meil elutsev jaanimardikas on suhteliselt pika arenguperioodiga putukas .
Areng munast valmikuni võib kesta 30 - 35 kuud , s.o. kuni kolm aastat .
Enamik sellest ajast möödub vastsestaadiumis .
Emase mardika vastne on veidi suurem kui isase mardika oma , kuni 25 mm pikkune , hallikaspunane , tumehallide täppide ja tumeda seljapoolega olevus .
Talle on iseloomulik silmatorkavalt väike pea ja nõrgalt arenenud silmad .
Vastseea lõpetab suhteliselt lühike , kuni 9 päeva kestev nukuperiood .
Nagu nimele kohane , toimub vabanemine nukukestadest enamasti jaanikuus .
Valmikute eluiga on lühike - isastel mardikatel üks , emastel maksimaalselt paar nädalat .
Sellel lühikesel eluperioodil söömise peale enam aega ei raisata .
Kui isane on hõõguva märgutulega ligi meelitatud , järgneb paaritumine .
Muide , pärast paaritumist pole helendust enam vaja ja seetõttu ka emasloomade tulukesed enam ei sütti .
Emane muneb sellejärgselt paari päevaga kuni 90 , mõnikord isegi üle saja muna .
Bioloogilise põhikohustuse täitmise järel sureb emane mõne päeva pärast .
Munast koorunud vastsed elutsevad metsakõdus ja on rööveluviisiga .
Nad toituvad tigudest .
Vastsed leiavad ja jälitavad väikseid tigusid viimaste poolt jäetud limajälje järgi .
Kui ohver on leitud , siis surmatakse see mürgise hammustusega keha peapoolsesse piirkonda .
Sageli “ ratsutab ” vastne oma suure ohvri seljas seni , kuni see mürgi mõjul sureb .
Järgnevalt eritab vastne teo kehasse kudesid lahustavaid seedenõresid ning tarbib seejärel vedeldatud toidu .
Jaanimardiklased võivad olla ka inimesele kasulikud .
Nimelt elavad Jaapanis riisipõldude vees ja mudas jaanimardika sugulase Luciola cruciata vastsed , kes ööpimeduse varjus ründavad mitmesuguseid tigusid .
Samal ajal on nad märgatavad iseloomuliku helesinise helendumise tõttu .
Hävitades tigusid , toovad nad inimesele kasu , sest riisipõldudel elavad teod on imiusside , inimese veres elavate parasiitusside , vaheperemehed .
Mardikaid on troopikamaadel rändavad rännumehed kasutanud ka elavate laternatena , mille valgusel olevat võimalik isegi raamatut lugeda .
Et põhjamaises looduses on helenduvad loomad suhteliselt haruldased , siis on nad jäädvustunud ka erinevates rahvapärimustes .
Kõige tuntum uskumus räägib jaaniussi õnnetoovast mõjust leidjale , näiteks peatsest meheleminekust .
Õnnelik saatus pidi pärimuste järgi ootama ka neid inimesi , kes helendava mardika endale koju viisid .
Seevastu jaaniussi tapmine pidi tema hävitajat karistama tulekahjuga .
MATI MARTIN on entomoloog , Tartu Ülikooli õppejõud .
URMAS KOKASSAAR on
Tartu Ülikooli Molekulaar- ja Rakubioloogia Instituudi lektor .
Pildid :
- .
Jaanimardikas .
Rein Kuresoo joonistus
JUHA VALSTE
Ninasarvikutel on millegipärast läbi aegade kuri kuulsus olnud .
Neid on peetud primitiivseteks , juhmideks ja agressiivseteks .
Millised need väljasuremisohus olevad loomad aga tegelikult on ?
Sõitsime kaardi pealt näpuga teed ajades Meru rahvuspargi telkimisplatsile .
Pargi keskusest olime teada saanud , et ninasarvikud ja nende valvurid paiknevad tolle laagripaiga lähistel .
Parkisime auto akaatsia alla varju , lagunevate hüttide naabrusse .
Veidi aja pärast ilmusid välja kaks rahvuspargi valvurit , kes tervitasid meid sõbralikult ja asusid uudishimulikult silmitsema .
Ligi astus ka teistest pikem ja seersandi paelu kandev mees , kelle väljaveninud kõrvanibud sammude taktis lipendasid .
See oli kõhn ja oma väärtusest teadlik isand , kelles polnud raske ära tunda kuuluvust samburu rahva sekka .
Seersant juhtis ninasarvikute valvesalka , kuhu kokku kuulus 12 relvastatud meest .
Postil seisis korraga neli vahti ning valve käis ööpäevaringselt .
Pakkusime seersandile suitsu ja tegime juttu .
Selgus , et tegu on igati toreda selliga .
Küsisime lõpuks , et kas siinkandis ka mõnda ninasarvikut näha on .
Seersant viipas käega põõsaste suunas ja teatas , et seal nad on , ehk sadakonna meetri kaugusel .
“ Kui tahate neid näha , siis lähme , ma näitan teed !
” Südame alt tõmbas külmaks , kui sukeldusime tihedamast tihedamasse võpsikusse .
Seersant pani tähele meie kartlikke nägusid ja lohutas meid laia naeruga , et siin pole mingit ohtu .
Loomad pidavat olema harjunud nii külastajate kui hooldajatega .
Igal õhtul ajasid valvurid ninasarvikud erilisse turvaaeda varjule .
Meil oli oma teejuhti päris raske uskuda , sest meie teadmist mööda pidid loomad vabalt mööda savanni uitama .
Trügisime seersandi sabas läbi kõrge rohu ja põõsarägu edasi .
Järsku avanes meie ees lage rohtla ning nägime meist vaevalt viiekümne meetri kaugusel söömas kahte koletislikult suurt ninasarvikut ; kolmas hakkas silma paarisaja meetri kaugusel .
Loomad kuulsid meie tulekut , pöördusid meie poole ning hakkasid oma suuri kõrvu pööritades tasakesi lähemale astuma .
Natuke maad astutud , jäid nad paigale .
Seisime nagu raidkujud ning lühinägelikud ninasarvikud ei näinud ega kuulnud meid enam .
Peopesad higistamas tõstsin kaamera ja teravustasin ühe looma kaadrisse .
Pildiotsikus näis see veel suurem kui tegelikkuses .
Just siis , kui tahtsin päästikule vajutada , haaras seersant kärsitult mu küünarnukist ja seletas , et nii kaugelt ei tasu küll pildistada .
Astusime siis lähemale .
Meie Annega oleksime tahtnud läheneda tuulepealsest küljest , ühe põõsa või puu tagant teise taha hiilides , et kohutavate hiiglaste rünnaku korral veel puu otsa varjule jõuaks ronida .
Seersant ei tahtnud aga säärasest asjast kuuldagi , tal oli juba kõrini argpükstega jahmerdamisest .
Ta löntsis rahulikult lähima looma juurde , sügas teda kõrva tagant ja hüüdis , et kas te tulete juba neid pilte võtma või mitte .
Meil ei jäänud muud üle , kui hirm maha suruda ning takerdunud sammul seersandi ja ninasarviku kõrvale astuda .
Ligidalt vaadates mõjub ninasarvik vapustava kolossina , liikvele läinud kivirahnuna .
Ligemale kolm tonni kaaluv loom ei pööranud meile mingit tähelepanu , sest tal oli palju tähtsam asi käsil - suutäis suutäie järel kadusid vägevad rohutuustid tema lõugade vahele .
Sügasin paksu nahka , algul tasakesi , siis kõvemini : mitte mingit reaktsiooni .
Lõpuks seisin ühe käega vastu ninasarvikut nõjatudes ning puhusin seersandiga juttu .
Kui keegi oleks enne seda reisi mulle säärase loo rääkinud , poleks ma teda mingil juhul uskunud .
Asitõendiks uskmatute vaigistamisel , tegi Anne paar fotot .
Seejärel pildistasin mina teda koos ninasarvikuga , kuid nagu hiljem selgus , läksid need pildid untsu .
Ega keskpäevane valgus õigupoolest sobigi pilditegemiseks .
Lahkusime veidi aja pärast ning lubasime õhtul tagasi tulla , kui on parem valgus .
Minema kõndides tundsime end olevat justnagu mingis teises reaalsuses .
Niisugune asi ei saa ju võimalik olla !
Naasime kella kuue paiku .
Ninasarvikud olid juba aedikusse suletud , kus nad , lai ülahuul välja sirutatud , mõnulesid õhtupäikese viimastes kiirtes .
Seersanti polnud näha ja me ei saanudki talle pihku pista tema jaoks kaasa võetud 50šillingilist rahatähte .
Pildistasime lähedalt ninasarvikute ülahuult ja sõitsime laagrisse tagasi .
Oleksime pildistanud veelgi , kui me siis vaid teadnuks , milline saatus neid viit looma ootab .
Kahe järgneva aastaga muutusid Meru rahvuspargi ninasarvikud tähtsaks turismiobjektiks .
Loomad kohanesid täielikult oma uue elupaiga ja - rütmiga .
Parki toodud noored emased olid täiskasvanuks saanud ning hiiglasuur isane oli nad mõlemad tiineks teinud .
Vasikate sündi oodati suure põnevusega need oleksid olnud esimesed üle pikkade aastate Keenia pinnal sündinud ninasarvikud .
Paraku lõpetasid selle idülli salakütid .
Nad ületasid Tana jõe , marssisid mitukümmend kilomeetrit läbi kuivade põõsastike ja metsade otse rahvuspargi südames asuva laagripaigani .
Seal piirasid nad sisse valvurite tugipunkti ja avasid ööpimeduse varjus tule automaatrelvadest .
Valvurite vanad vintpüssid ei aidanud neid selles lahingus kuigivõrd .
Üks meestest sai kuulirahes raskelt haavata ja mitmed teised veidi kergemalt .
Lõpuks ei jäänud ninasarvikute kaitsjail muud üle , kui oma elu päästmiseks taganeda ja jalga lasta .
Salakütid nottisid halastamatult maha kõik viis ninasarvikut , saagisid nende sarved ja kadusid teisele poole Tana jõge .
Meru rahvuspargis Keenias ei ole enam ninasarvikuid .
Kaks liiki Mustal mandril
Laimokk-ninasarvikud toodi Merusse 1980. aastatel Lõuna-Aafrikast , kus nende arvukus oli mitmetes rahvusparkides juba liiga suureks kasvanud .
See , kuni kolme tonni raskuseks kasvav hiiglane on elevandi järel Aafrika suurim imetaja .
Ta kaalub üle kahe korra rohkem kui tema agressiivne sugulane , raamatutest ja filmidest tuttav kitsasmokk-ninasarvik .
Varem kutsuti esimesena nimetatud liiki valgeks ja teist mustaks ninasarvikuks .
Tegelikkuses on nad mõlemad tumehallid , ülahuulte erinevus seevastu on tõeliselt silmatorkav - laimokk-ninasarvikul on see horisontaalne ja lai , tema väiksemal sugulasel aga kitsas ja otsast teravaks ahenev , sobides suurepäraselt lehtede ja võsude napsimiseks asteldega palistatud okstelt .
Ninasarvikuliigid käituvad isemoodi .
Laimokk-ninasarviku isased hõivavad endale küll reviiri , ent lubavad seal liikuda ka teistel isastel juhul , kui need neile alluvad .
Täiskasvanud emased ja nende järglased ning noorloomad kogunevad tihti kuni 5 - 6 isendist koosnevatesse karjadesse .
Inimestesse suhtuvad nad enamasti rahulikult , ent päris ohutud nad siiski pole .
Kitsasmokk-ninasarvik on oma sugulasest agressiivsem igas plaanis .
Tõsi , sellistes piirkondades , kus liigi asustustihedus on suur , lubavad ka nende isased teiste liikumist oma reviiris , üldiselt nad seda aga ei talu .
Inimest ründab väiksem ninasarvik aga üpris kergesti .
Sealjuures on suurem osa neist nn. valerünnakud , ähvardamine , mida paraku endiste aegade kütidsangarid ei taibanud - ninasarvik lebas enne surnult maas kui jõudis tagasi pöörata või lihtsalt inimesest mööda joosta .
Laimokk-ninasarvikud elasid Aafrikas kahes eraldi asetsevas areaalis .
Põhjapoolsed loomad asustasid Sudaani ja Kongo alasid , lõunapoolsed aga tänase LAVi piirkonda .
Ida-Aafrika savannidest hävitati need loomad juba kaua aega tagasi .
Viimased Lõuna-Sudaani ninasarvikud langesid salaküttide kuulide all ilmselt 1970. aastatel .
Aafrika keskosas on neid veel vaid Sairi Garamba kaitsealal .
Lõputud kodusõjad ja võimuvõitlus selles piirkonnas viitab ilmselgelt , et tõenäoliselt on põhjapoolse ninasarvikupopulatsiooni viimane tunnike üpris lähedal .
Salakütid tapavad ühe looma teise järel ning Garamba viimaste mohikaanlaste read hõrenevad vääramatult .
Üksainus kontrolli alt väljunud sõjaväeüksus võib selle alamliigi jaoks saatuslikuks saada .
1997. aastal oli alles veel 27 kõnealuse alamliigi isendit , tänaseks on neid alla 20.
Ka Aafrika lõunaosas kulgesid asjad pikka aega laimokk-ninasarviku sealse alamliigi väljasuremise suunas .
Euroopast pärit kolonistid ja nende järglased tapsid 18. ja 19. sajandil hoolimatult mõlemat liiki ninasarvikuid .
Need hiiglased tundusid neile nii ohtlike ja primitiivsetena .
Nõnda levisidki ninasarvikuküttide jutustatud kohutavad lood nende loomade agressiivsusest ja ohtlikkusest .
Alles hiljem on välja tulnud , et enamik nendest on tõelised jahimehejutud täis liialdusi ja puhast valet .
Laimokk-ninasarvikut on Aafrika suurimetajatest ehk kõige lihtsam tappa : ta on väga rahumeelne , aeglane ja astub harva enesekaitseks välja .
Kitsasmokk-ninasarvik on , nagu juba öeldud , tunduvalt sõjakam ning võib rünnata ka inimest .
Nende mõlema maine on aga läbi aegade olnud lausa koletislik ning veel hiljuti sai säärase “ vihast vahutava sarvilise koletise ” tapja suure au osaliseks .
Ka sobis tapetud ninasarviku määratu lihakere mustade teenrite toiduks , looma peast aga sai valmistada suurepärase “ suveniiri ” , millega oma kabineti seina ehtida .
Ninasarviku nahast meisterdati aga parimaid sjambokisid , raskeid piitsasid .
Aastasadu oli sjamboki valgete jaoks üks asendamatumaid “ majapidamisriistasid ” .
Selle abil sai oma tahte alla painutada nii veohärjad kui kohaliku rahva .
Laimokk-ninasarvikute väljavaateid kahandas veel seegi , et nad armastasid rohtu süüa samadel maadel , kus peeti kariloomi .
Ajapikku tõrjutigi nad korralikelt rohumaadelt välja ning 20. sajandi algul oli neid järel veel vaid mõnikümmend looma .
Kitsasmokkadel läks veidi paremini , see põõsastike asukas pole lehmadele-lammastele nii suur konkurent ning neid säilis siin-seal Zimbabwe , Namiibia , Botswana ja Lõuna-Aafrika Vabariigi kolgastes .
Laimokk-ninasarviku loomusest annab päris hea ettekujutuse lugu zooloogist , kes saabus Aafrikasse uurima nende loomade toidu koostist .
Igal hommikul ilmus teadlane ninasarvikute karjamaale ning jälgis neid õhtuni .
Algul üritas ta binokli abil selgust saada , mis taimi hiiglased eelistavad .
Siis aga märkas , et loomad on temaga harjunud ning nihkus tasapisi lähemale .
Lõpuks toimus uurimistöö nõnda , et teadlane lebas otse ninasarviku ees ja jälgis milliseid rohuliblesid too napsab .
Kui loomale tundus , et külaline lebab mõne eriti isuäratava puhma peal , üritas ta teda koonuga müksides kõrvale lükata .
Just siis , kui olukord nende rahulike hiiglaste jaoks juba väljapääsmatuna näis , saabus lõpuks ometigi õnnelik lahendus .
LAVi kaguossa rajati laimokk-ninasarvikute kaitseks Umfolozi-Hluluwe rahvuspark .
Tänutäheks oma päästjatele hakkasid ninasarvikud kiiresti paljunema ning neid hakati viima ka teistesse rahvusparkidesse .
Täna elab vabas looduses juba üle 5000 laimokk-ninasarviku ning nende arv on ületanud kitsasmokkade oma .
Eriti märkimisväärne on siinjuures asjaolu , et salaküttimisele pole veel kaugeltki piiri pandud , loomade arvukus püsib aga üpris stabiilselt .
Sarved ninasarviku koonul ei ole luumoodustised , need on tekkinud samast ainesest , millest meie juuksed ja küüned - keratiinist .
Hiina meditsiinis kasutatakse jahvatatud ninasarvikusarve mitmesuguste hädade vastu , tuntuim on selle oletatav meeste potentsi tõstev mõju .
Kõige suurem must turg ninasarvikusarvedele asub aga Jeemenis .
Nimelt on jeemeni mehe tseremoniaalse riietuse juurde kuuluva pistoda , jambiya , käepideme ainus õige materjal ninasarviku sarv .
Nö .
ehtsate pistodade hinnad on kerkinud 150 000 kroonini , ja et ühelt suurelt ninasarvikult saab materjali hulga jambiyade tarbeks , on ka salaküttide riskivalmidus igati arusaadav .
Ninasarvikusafaril
Vahtisime tummaks löödult oma teejuhti ja kaitsjat .
Eelmisel päeval oli lubatud , et saame oma jalgsiretkele kaasa pargi parima valvuri - Big Man ise tuleb meiega kaasa .
Ja siin ta nüüd oli : veidi üle poolteise meetri pikkune , krimpsus ja hallipäine vanamees , kelle ümber rippus mitu numbrit suurem valvuriunivorm .
Hoopis omapärane oli tema viis püssi kanda , see tolknes tal lihtsalt torupidi pihus .
“ Yes , sah .
I am ze big man , ” kinnitas ta meie ehmatust veelgi kasvatades .
“ I knows all ze plants and animals in the bush ; ” teatas ta lihtsa ja tagasihoidliku kindlusega .
“ I knows all ze latin names for ze plants , sah , ” lisas ta lõpuks .
Mõtlesime , et no on alles kiitleja , kuidas ta julgeb väita , et teab kõikide taimede ladinakeelseid nimesid , kui ainuüksi puid ja põõsaid on sealkandis üle 600 liigi .
Ees seisis tõsine jalgsimatk läbi Lõuna-Laungwa rahvuspargi põõsastike ja kuiva savanni .
Säärasele safarile ei tohi minna ilma relvastatud saatjateta .
Loomad pole üldiselt väga ohtlikud , ent mõni rumalasti käituv matkaja võib siiski nii ennast kui teisi suurde rünnakuohtu asetada .
Olukorda võib võrrelda jalutuskäiguga linnamelus : autod ei ole ohtlikud vaid siis , kui oskad õigesti liiklusmöllus käituda .
Võtsime autost veidi sööki-jooki , oma kaamerad ja binoklid ning sukeldusime põõsastesse .
Tundsime end veidi kõhedalt , Big Man aga , kes teatas , et ta nimi on Phiri , ainult naeris .
Mind hakkas häirima tema viis püssi kanda , see oli tal horisontaalselt turjal ning pakkus tuge lõdvalt üle püssi rippuvatele kätele .
Sedamööda , kuidas valvur end pööras , sihtis püssisuu mind , siis jälle Annet .
Kiitsin tema püssi , mille peale püssiomanik lahkelt näitas , kui hea see tegelikult on .
Ühtäkki taipasime oma õuduseks , et relv polnud laetud .
Nõudsin kohe selgitust , mille peale härra Phiri õngitses uhkelt naeratades taskupõhjast välja kolm padrunit .
Riik ei suutvat neile rohkem korraga anda .
Teadsime küll , et samal ajal polnud Sambia riigiisadel mingi probleem endale kümneid Mercedes Benzi luksusautosid tellida , ja seda veel LAVist , riigist , millega siis justnagu sõjajalal oldi .
Pool tundi kõndinud , tõstis härra Phiri järsku käe ja jäi seisma .
Seejärel viipas ta meid lähemale ja sosistas rahulolevalt maapinnale osutades : “ It is ze rhino .
” Nägime tolmusel teerajal suuri jälgi , mis pidid meie teejuhi andmeil olema täitsa värsked ning kuuluma suurele isasloomale .
Phiri lausa säras rõõmust , sest kunagisest Luangwa jõeoru kümnetuhandepealisest ninasarvikute populatsioonist olid tolleks ajaks järele jäänud vaid riismed , 500 looma ringis .
Oli suur vedamine ninasarvikut kohata ning Phiri arvas , et me peaksime kindlasti loomale jälgi mööda järele minema .
Kahtlemata oli see suur vedamine , ent ometigi ei suutnud me päris siiralt rõõmustada .
Teadsime , et kitsasmokk-ninasarvik on üpriski äkilise loomuga .
Ettekujutus tonnisest musklimäest , mis kihutab meie poole 60 kilomeetrit tunnis , üle meetri pikk terav sarv ees , ei ergutanud meid kuidagi jälitamist ette võtma .
Ning kahjuks polnud meil enam ka mingeid illusioone Phiri erakordsete täpsuskütioskuste suhtes , mida ta ise väsimatult kiitis .
Nimelt selgus , et ta ei näe ilma prillideta kõiki puidki , millele me olime osutanud .
Prillid aga ununesid laagrisse !
Teatasime Phirile sõbralikult , et meil on aeg tagasi minna , muidu jääme lõunale hiljaks .
Lisaks olime kole väsinud ja õlugi oli otsas .
Selle viimase asja pärast oli mures ka Phiri , kes oli õllejoomisele mehe eest kaasa aidanud .
Ja ega see ninasarvik meid ootama hakanud , küllap on ta juba mitme kilomeetri kaugusel .
Phiri tõmbus neid seletusi kuulates üpris süngeks ning pani lõpuks ette lihtsalt korraks vaadata , ehk on loom siinsamas .
Asusime koos teele , meie Phiri selja taga valju häälega juttu ajades ning kuivadel okstel tallates .
Õige pea taipas meie teejuht , et ninasarvikusafarist ei tule seekord midagi välja .
Naasime auto juurde ning Phiri tuju hakkas alles siis paranema , kui me õlled välja õngitsesime .
Tegelikult oleksime me kindlasti läinud ninasarvikut jälitama , kui me juhuslikult poleks eelmisel õhtul kohanud nimekat ninasarviku-uurijat doktor Nigel Leader-Williamsit Inglismaalt .
Tal oli plaan varustada ninasarvikud raadiosaatjatega ning jälgida nende liikumist Luangwa jõeorus .
Tegelikkus aga tegi aina uusi ja uusi korrektiive tema ettevõtmistesse .
Esiteks varastati ära Londonist tellitud raadiosaatjad .
Ilmselt arvas mõni tolliametnik , et tegu on kõrvaklapistereo või millegi taolisega .
Seejärel haigestus Leader-Williams unitõppe ning tervenemisele kulus pool aastat .
Lõpuks sai ta tööga pihta hakata , siis aga selgus , et tihedas põõsastikus pole ninasarvikuid suure autoga sugugi nii lihtne taga ajada .
Väikese autoga aga ei tasunud suurte loomade nina alla küll ilmuda .
Ühel kenal päeval pääses ta siiski loomale piisavalt lähedale , et unerohuga ampull välja tulistada .
Veidi aja pärast kukkuski loom küljeli ning doktor hüppas autost välja ja jalutas rõõmsalt oma uurimisobjekti juurde .
Järgmisel silmapilgul kargas aga tonnine mürakas püsti ja pistis põgenema .
Leader-Williams oli mõistlik mees ning tegi sedasama , õnnetul kombel aga kihutasid nad mõlemad ühe ja sama põõsa suunas varju otsima .
Põõsa taga toimus saatuslik kohtumine .
Ninasarvik võitis ning zooloogil kulus hulk aega käeluu ja roiete paranemisele .
Kogunud sellise rikkaliku teadmistepagasi , hoiatas Leader-Williams ka meid .
Kitsasmokk-ninasarvik pole sugugi nii lühinägelik , kui arvatakse .
Ta suudab väga kiiresti joosta ning äkilisi pöördeid teha .
Avamaastikul võiks tema käest ehk pääseda vaid ekstra klassi härjavõitleja .
Ehkki enamasti see loom põgeneb inimese eest , võib ta käituda ka täiesti ettearvamatult .
Nüüd mõistate , miks me , hoolimata meie teejuhi erakordsest vaprusest , ei tundnud mingit rõõmu ettepanekust jälitada tihedas okkalises põõsastikus üht isast kitsasmokk-ninasarvikut .
JUHA VALSTE on
Soome bioloog ning ökoloogia ja inimese evolutsiooni probleemidele keskendunud ajakirjanik .
Ta töötab ajakirja “ Suomen Luonto ” toimetuses .
Pildid :
- .
Ninasarvikud .
JUHA VALSTE foto
- .
Ülahuule kuju on andnud ninasarvikutele liiginimed .
Pildil laimokk-ninasarvik Meru rahvuspargist .
JUHA VALSTE foto
- .
Kitsasmokk-ninasarvik on oma sugulasest väiksem ja ka agressiivsem .
JUHA VALSTE foto
- .
Ninasarvikud janu kustutamas .
JUHA VALSTE foto
- .
Kaks ninasarvikut .
JUHA VALSTE foto
MART KUURME
Küsisin ühelt riigieksami komisjoni liikmelt , miks magnetismialaseid küsimusi eksamitel nii harva kohtab .
Vastus tuli talle omasel moel : seda ei oska keegi .
Nii hull see asi muidugi pole , aga magnetismis orienteeruda ei ole tõesti kerge .
Segadus algab mõistetest .
Veenduge - magnetinduktsioon kuulub füüsikaliste suuruste hulka , elektromagnetiline induktsioon on aga füüsikaline nähtus , millel põhineb näiteks elektrienergia saamine elektrijaamades .
Järgneva jutu eesmärgiks ongi luua selgust sõna induktsioon erinevate tähenduste osas .
Induktsioon kui loogikavõte tähendab üksikjuhtude põhjal üldistuste tegemist , vastandina deduktsioonile , milles üldisest teadmisest tehakse otsuseid konkreetse juhtumi kohta .
Elektrostaatiline induktsioon on füüsikaline nähtus , kus elektrivälja mõjul toimub esemes laetud osakeste ümberpaigutumine .
Teiste sõnadega - elektrit juhtivast ainest esemeid saab laadida ilma , et teda peaks laetud kehaga kokku viima .
Induktsioon tähendab siin mõju edasikandumist välja , mitte kokkupuute kaudu .
Vaatleme juhtumit , kus ühe laetud eseme abil saab kahele metallist esemele anda erinimelised elektrilaengud .
Algseis on kujutatud joonisel 1a : kaks metallist kera on kinnitatud isoleerivast materjalist jalgadele ja viidud kokkupuutesse .
Kerad on neutraalsed , seega neil puudub elektrilaeng .
Nüüd tuuakse ühe kera lähedusse negatiivse laenguga pulk ( joon 1b ) .
Selle negatiivne laeng tõukab metallis korrapäratult sagivaid vabu elektrone endast eemale , sest elektronid on samuti negatiivselt laetud .
Seega omandab vasakpoolne kera negatiivse , parempoolne aga positiivse laengu - negatiivse laengu kaotamine tähendab ju positiivse saamist : 0 - ( - e ) = + e ( e tähistab siin elementaarlaengut ) .
Kui laetud pulka endiselt ühe kera läheduses hoida ja metallkerad teineteisest eemale viia ( joon . 1c ) , jääb keradele nende laeng alles ka siis , kui laetud pulk ära võtta ( joon . 1d ) .
Olemegi saanud kahe neutraalsest keha asemele kaks erinimeliselt laetud keha .
Kas see pole vastuolus elektrilaengu jäävuse seadusega ?
Ei ole .
Kahe kera kogulaeng oli null enne katset ja on null ka pärast .
Aga energia jäävuse seadus ?
Enne omas elektrienergiat vaid üks keha ( laetud pulk ) , nüüd aga kolm !
Ka siin pole vastuolu - kerade eemaleviimiseks tuleb teha tööd , sest erinimeliselt laetud kehad ju tõmbuvad .
Tööd tehes aga kulutame oma energiat , mis salvestub laetud kerade elektriväljas .
Nii et ilma tööd tegemata esemeid elektriseerida ikkagi ei saa .
Magnetiline induktsioon ehk magnetinduktsioon
Võiks arvata , et siin on tegemist magnetvälja mõjul laengute ümberpaigutamisega .
Nii mõneski keeles see nii ongi , eesti keeles paraku mitte .
Meil tähistab magnetinduktsioon füüsikalist suurust , mis iseloomustab magnetvälja antud kohas .
Tähiseks on B , ühikuks üks tesla , lühidalt 1 T. Magnetinduktsiooni suuna määramiseks riputatakse uuritavasse kohta väike magnet .
Sinna , kuhu pöördub magnetnõela põhjapoolus , on suunatud ka induktsioonivektor .
Magnetnõela asemel võib kasutada ka väikest traatraami , milles kulgeb alalisvool .
Magnetilise induktsiooni arvväärtuse leidmiseks on mitmeid võimalusi , millel siinkohal pikemalt ei peatu .
Elektromagnetiline induktsioon on see sõnapaar , mis tähistab voolu tekkimist juhtmes mitte vooluallika toimel , vaid magnetvälja muutumise tulemusena .
Nii et voolu saab tekitada ka ilma vooluallikat omamata .
Sellise võimaluse avastas 1831. aastal Inglise füüsik Michael Faraday .
Kuna see oli väga tähtis avastus , pühendame sellele teemale loo ühes järgmises “ Horisondis ” .
MART KUURME ( 1949 ) on Tallinna Reaalkooli füüsikaõpetaja , pedagoogikamagister .
Pildid :
- .
Joon .
1.
- .
Joon .
2.
- .
Sellel pildil kujutatakse katset , mille tegi Stephen Gray 18. sajandil : nööride külge riputatud elektriseeritud poiss tõmbab ligi paberitükikesi .
UNO VEISMANN
Nõukogude Liidu ajakirjandus oli tulvil üldsõnalisi kiidulaule märksõnadega : sputnik , Gagarin , kuuraketid , orbitaaljaamad , kosmose rahueesmärgiline hõlvamine jne .
Ei toodud ära tehnilisi üksikasju , ei nimetatud juhtivaid konstruktoreid ega insenere , ei esinenud ebaõnnestumisi .
Täiesti vaikiti peamisest : raketitehnikat arendati sõja eesmärgil .
Järgnevas on esitatud nüüd avalikuks tulnud fakte ja ääremärkusi nõukogude kosmonautika arenguloole .
Raketiinstituut RNII ja sõjaeelsed repressioonid
Poolavalike raketiehituse organisatsioonide GDL ja GIRD ühendamisega moodustas marssal Mihhail Tuhhatševski 1933. aastal Moskvas sõjaväelise reaktiivtehnika keskinstituudi RNII ( alates 1936 NII-3 ) , mille ülemaks sai Ivan Kleimenov , tema asetäitjaks Sergei Koroljov .
Peatselt läks viimane ülejäänud juhtkonnaga tülli ja tema asemele pandi Georgi Langemak .
Kui Tuhhatševski represseeriti , arreteeriti ja lasti maha ka RNII mõlemad juhid Kleimenov ja Langemak .
Kaks tulevast nõukogude kosmonautika juhtfiguuri - S. Koroljov ja Valentin Gluško - pandi vangi .
Instituudi etteotsa sai Andrei Kostikov , kes oli varem avalikult süüdistanud Koroljovi enesereklaamis ( õigustatult ) ning vähetähtsate probleemidega tegelemises .
Suurtükivägi tegi RNII-le ülesandeks luua reaktiivmiinipilduja keemiamürskudega tulistamiseks .
RNII-s arendati selleks välja “ Katjuušana ” tuntuks saanud relv .
Reaktiivmürsud olid varem olemas , liikuva stardiplatvormi konstruktsiooni autoriteks fikseeriti insener Ivan Gvai ja direktor A. Kostikov .
Keemiamürske sõjas kasutusele ei võetud , kuid “ Katjuuša ” eest sai Kostikov sotsialistliku töö kangelaseks ning Stalini preemia .
Sõja lõpul sattus ka tema korraks vanglasse .
Ent pärast vabastamist suri ta peagi .
Koroljov , Gluško ja paljud teisedki olid kuni surmani arvamusel , et nende arreteerimise põhjustas Kostikovi pealekaebus .
Kaheksakümnendate aastate lõpul jõudsid Kostikovi alatu tegevuse paljastused ajakirjandusse , lisaks väideti , et ta ka “ Katjuuša ” autorluse omastas .
Viimasel ajal on Kostikov siiski arhiivimaterjalide najal uuesti rehabiliteeritud .
Koroljov , Gluško ning paljud lennuki- ja raketikonstruktorid toodi sõja ajal vangilaagritest kokku Moskvasse NKVD erikonstrueerimisbüroosse .
Nn .
“ šaraškas ” arendas üle 150 spetsialisti ( sh. Andrei Tupolev , Vladimir Petljakov , Vladimir Mjasištšev , Roberto Bartini ) välja uusi lennukimudeleid .
Sõja lõppedes nad vabanesid .
Saksa spetsialistide ärakasutamine
Esimese etapina komandeeriti paljud NL raketiehitajad kohe sõja lõpul Saksamaale kokku korjama seda tehnilist vara , mida ameeriklased polnud suutnud hõivata .
Seejärel otsustati Saksamaal moodustada uuesti üle kümne salajase instituudi , arendusfirma ja katsetehase lennukite , reaktiivmootorite ja rakettide konstrueerimiseks - Hitleri sõjatehnika baasil ja ilmselt sõjanduslikul eesmärgil .
Viimases osas mindi vastuollu Potsdami konverentsi otsusega , mille kohaselt selline tegevus Saksamaal kuulus täielikule likvideerimisele .
Bleicherode väikelinnas moodustatud raketiinstituudi NL-poolne järelvaataja S. Koroljov asus elama Saksa raketikonstruktori Wernher von Brauni poolt äsja mahajäetud eramusse .
Peenemün-de raketilinnak oli enne venelaste kätte sattumist praktiliselt hävitatud , ent kümneid V-1 ja V-2 eksemplare suudeti mujal asunud tehastest kokku korjata .
22. oktoobril 1946 algas ootamatult lennunduse , raketitehnika , elektroonika , optika , keemia ja aatomitehnika spetsialistide deporteerimine Saksamaalt N. Liitu Lavrenti Beria asetäitja Ivan Serovi juhtimisel .
( Hiljem juhatas sama Serov küüditamisaktsiooni Baltimaadel ) .
Raketispetsialiste toodi ära 2200 , koos perekonnaliikmetega oli neid 6000 - 7000 inimest .
Ka instituutide ja tehaste varustus veeti Venemaale , samuti hulk V-2 rakette .
Suurim saksa raketikonstruktorite laager paiknes Gorodomlja saarel Seligeri järves ( Valdai kõrgustikul ) , kus modifitseeriti ja arendati edasi rakettrelva V -2 .
Väiksem grupp sakslasi töötas Helmut Gröttrupi juhtimisel otse Koroljovi hilisemas põhifirmas Moskva lähedal Podlipkis ( vahepeal Kaliningrad , nüüd Koroljov ) .
H. Gröttrup soostus venelastega koostööd tegema vabatahtlikult .
V-2 Venemaal valmistatud variant sai nimeks R -1 .
Järgmised modifikatsioonid kuni R-7ni välja valmisid Koroljovi konstruktorite loominguna .
Koroljov ja tema firma
N. Liidu sõjatehnika tippjuhi Dmitri Ustinovi arvates kujutas rakett endast kahurimürsu edasiarendust .
Sellest tulenevalt ei seotud rakettide ehitamist mitte tehniliselt suhteliselt lähedase lennundusega , vaid suurtükkide valmistamisega .
S. Koroljovi baasfirmas OKB 1 ( praegu “ Energija ” ) Moskva-lähedases Podlipkis toodeti sõja ajal kahureid .
Raketiehitus rajati sellega praktiliselt tühjale kohale , isoleerituna lennukiehituse kogemustest .
Ent V-2 koopia R-1 arendustöödes ja valmistamises osales juba 15 uurimisasutust ja 35 sõjatehast .
Eesmärgiks seati aatomipommi toimetamine Ameerikani .
Esialgselt saadi Igor Kurtšatovi pommi massiks viis tonni , nagu hiljem selgus , oli see poolteist tonni .
Kontinentidevahelise raketi loomise riikliku komisjoni ( 1947 ) esimees oli julgeolekuministri asetäitja I. Serov , liikmeteks Georgi Tokati-Tokajev , Mstislav Keldõš ( hilisem Teaduste Akadeemia president ) , Mihhail Kiškin , Vassili Stalin ( J. Stalini poeg ) .
Stalini repressioone kartes põgenes raketikonstruktor G .
Tokati-Tokajev oma lennukiga vabasse maailma ja avaldas Londonis kõik talle teadaolnud saladused .
S. Koroljov jäi raketitehnika peakonstruktoriks , moodustus instituutide ning tehaste hiigelkonglomeraat .
Nende asutuste ega nende juhtide nimesid ei mainitud ajakirjanduses , ka S. Koroljovi nimi jäi üldsusele tundmatuks kuni ta surmani .
Esimest tuumalaengut 1200 kilomeetrini kandma määratud raketti R-5 katsetati 1955 - 1956 28 korda , ning 25. veebruaril 1956 kandis ta tõelist tuumapommi .
Mandritevaheliseks ballistiliseks raketiks sai ( MBR ) Koroljovil 1957. aastaks valminud R -7 .
Ühe R-7 eksemplari eraldas sõjavägi Maa tehiskaaslase orbiidile viimiseks .
Koroljovi suursaavutuse R-7 baasil loodi ka Juri Gagarini lennu kanderakett .
Viiekümnendate aastate lõpul sai Koroljovi firma peale muu ülesandeks kosmilise luurepildistamise käivitamise .
Selleks konstrueeriti laevtehiskaaslaste seeria “ Zeniit ” , mida orbiidile saadeti küll “ Kosmoste ” nime all .
Esimene N.Liidu luuretehiskaaslane oli “ Kosmos 4 ” , mis startis 1962.
Sedasorti luurelaevu viidi orbiidile Plesetski kosmodroomilt ja nende arv kasvas eriti rahvusvaheliste kriiside perioodil ( 20 - 35 satelliiti aastas ) .
Hiljem laiendati kosmoseluuret Valentin Tšelomei konstrueeritud orbitaaljaamadele “ Almaz ” .
Tšelomei tõusud ja langused
1944. aastal tehti RNII reaktiivmootorite konstruktorile Valentin Tšelomeile ülesandeks ehitada V-1 tüüpi lennukmürsk .
Selleks sai ta oma käsutusse äsja surnud lennukikonstruktor Nikolai Polikarpovi arendusbüroo ja tehase .
Varsti saadi Poolast ja Saksamaalt teavet V-1 ehituse kohta ja 1947 katsetas Kapustin Jari polügoonil N. Liidu esimest tiibraketti 10X .
Tšelomei sattus Stalini ja Beria juures ebasoosingusse ning Stalin likvideeris tema organisatsiooni kümmekond päeva enne oma surma .
Arvatakse , et selle otsuse taga seisis Beria , kelle poeg juhtis konkureerivat sõjatehnika arendusinstituuti .
M. Keldõši toetusel sai Tšelomei siiski 1955 uue organisatsiooni OKB-52 juhiks , kus jätkati tiibrakettidega tegelemist ja hiljem arendati välja allveelaevadelt startivaid strateegilisi rakette .
Kui 1959. a. võeti N. Liidus vastu otsus eraldiseisvate strateegiliste raketivägede moodustamisest , siis konkureerisid relvastuse väljaarendamisele S. Koroljoviga ka Mihhail Jangel ja V. Tšelomei .
Viimane neist ei saavutanud algul edu , sest relvastusminister Ustinov toetas kaht esimest .
Ent Tšelomei võttis enda juurde tööle Nikita Hruštšovi poja ja hakkas osavalt hõlvama raketi- ja kosmosetehnika tellimusi .
Konkurentide poolt “ tšelomeiseerimiseks ” nimetatud ümberkorraldused pidid viima Koroljovi ja Jangeli koostööpartnerite järkjärguliseks ülevõtmiseks .
Raketimootorite peakonstruktor Valentin Gluško katkestaski suhted Koroljoviga .
Peale lennukikonstruktor Semjon Lavotškini surma sai Tšelomei tema konstrueerimisbüroo endale , samuti juhtus ka lennukikonstruktor Vladimir Mjasištševi organisatsiooniga .
Raketitõrjesüsteemide peakonstruktori Grigori Kisunko mälestuste järgi küsinud Koroljov temalt kunagi robustse otsekohesusega : “ Kui kaua me veel kannatame seda bandiiti Tšelomeid ?
” Ja teinud ettepaneku saata ühine kaebus NLKP Keskkomiteesse .
Tšelomei lubas Hruštšovi isikus parteile ja valitsusele välja arendada tervenisti kolm universaalsete võimsatekandurrakettide seeriat , mis pidid kaugelt ületama Koroljovi R -7 .
Pärast Hruštšovi tagandamist sattus Tšelomei uuesti ebasoosingusse , Leonid Brešnev eelistas Koroljovi ja Jangelit .
1972. aastal pakkus Tšelomei välja Reagani tähesõdade-programmile lähedase , kuid NL tingimustes täiesti ebareaalse projekti , õnneks kukutati see läbi .
Ei saa siiski märkimata jätta , et vähemalt üks algul lubatud universaalsetest kandurrakettidest osutus tõesti võimsaks ja töökindlaks ning on praeguseni hinnatud rahvusvahelisel turul “ Protoni ” nime all .
Luurepildistamiseks ja võõraste rakettide hävitamiseks mõeldud mehitatud orbitaaljaamade ehitamisel kulgesid tööd Koroljovi ja Tšelomei juures paralleelselt , esimesel firmanimetuse all DOS , teisel “ Almaz ” .
Partei ja valitsuse tahtel said kõik õnnestunult orbiidile jõudnud orbitaaljaamad nimeks “ Saljut ” .
Niisiis olid Saljut-1 , -4 ja -6 Koroljovi omad , Saljut-2 , -3 ja -5 aga Tšelomei loodud .
Ebaõnnestumised varjati “ Kosmoste ” stardinime alla .
Kaheksakümnendate aastate algul esitas Tšelomei jälle Reagani tähesõdade programmile vastuprogrammi , ent ka see jäeti pärast pikki debatte kõrvale .
Nagu nüüd väidetakse , oleks Tšelomei fantastiliste ettepanekute realiseerimiskatsed viinud nõukogude majandussüsteemi veel kiiremini kokkuvarisemiseni .
Koroljovi Kuu-rakett
1964 võtsid N.Liidu partei ja valitsus vastu otsuse Kuu eksperimentaalse uurimise kohta , milles sisaldus kosmonautide viimine Kuule ( programm N1-L3 ) .
See oli teatud määral Koroljovi võit Tšelomei ja Jangeli üle , kes konkureerisid sama ülesande lahendamisele .
Koroljovil oli hiigelraketi N1 ideekavand juba olemas , Kuu-lend oli üks tema ammuseid unistusi ja oleks kujunenud ka järjekordseks triumfiks .
Esimene valitsuse salajane otsus lihtsalt superraketi N1 ehitamisest oli tegelikult olnud juba 1960. aastal ja tähtajaks pandi siis 1963 - loodeti veel ameeriklastega võistelda Kuule jõudmises .
1964. aastal fikseeriti Kuu kui eesmärk ka grupi kosmonautide väljaõpetamisel .
Arvutused näitasid , et Kuu-lennu alustuseks tuleks geotsentrilisele orbiidile toimetada umbes 100 tonni , Koroljovi R-7 suutis aga üles viia vaid 5 - 7 tonni .
Algul kavandati kandurraketti N1 40 - 50 tonnile ja taheti orbiidil ühendada 2 - 3 stardiga üles saadetavad koormad .
1966. aastaks suudeti N1 tõstevõimsus viia 95 tonnini , millest oleks piisanud ühe inimese toimetamiseks Kuu pinnale , jättes teise Kuu-kesksele orbiidile .
Võidujooksus ameeriklastega arendati närviliselt kandurraketti , konstrueeriti kosmoselaeva ja valmistati ette kosmonaute .
Tekkisid ootamatud takistused ja tagasilöögid .
Raketimootorite ainuvalitsejalik peakonstruktor V. Gluško keeldus Koroljovile uute mootorite väljaarendamisest ning Koroljovil tuli need tellida väheste kogemustega Nikolai Kuznetsovi firmalt Kuibõševis .
Tšelomei omalt poolt arendas konkureerivat projekti ühe või kahe kosmonaudi saatmiseks kandurraketiga “ Proton ” lennule ümber Kuu , ilma laskumiseta .
1966 Koroljov suri ja tema asemele tõusis algul Vassili Mišin , Koroljovi vana kolleeg ja asetäitja .
1969 - 1972 tehti neli N1 ( stardimass 2750 tonni ) katsestarti - kõik ebaõnnestunult .
Ent lootused kasvasid ja Turatamis ootasid järge veel kaks raketti .
Valminud oli Kuu suunas saadetav laev ja sellest eralduv Kuu-moodul , ette valmistatud meeskonnad .
Meeskonnata katsestartidel geotsentrilisele orbiidile 1970 - 1971 nimetati Kuu-laevu tehiskaaslasteks “ Kosmos-379 ” ja “ Kosmos-398 ” .
Vahepeal anti ka ümber Kuu lennu programm Tšelomeilt Koroljovi firmale üle ja vastava laeva meeskonnata katsetamised toimusid “ Zondide ” nime all .
Tähtajad aga nihkusid üha edasi ja ameeriklased edestasid N. Liidu oma “ Apollodega ” .
1967 hukkus uue kosmoselaeva “ Sojuz ” katsetamisel Vladimir Komarov ning ükski riigijuht ei soostunud positiivselt otsustama lendu ümber Kuu - startinud oleksid arvatavasti kosmonaudid Aleksei Leonov ja Oleg Makarov .
1974 toodi Koroljovi firmat juhtima V. Gluško , kes lõpetas kogu programmi ja võttis sihiks kosmoselennuki kandurraketi “ Energija ” .
Arvatakse , et kokku kulutati N1 programmile 4,5 miljardit rubla .
Raketitõrjesüsteemid
1953. aastal pöördus seitse N.Liidu marssalit partei ja valitsuse poole kirjaga , kus nõuti tuumapomme kandvate võõraste ballistiliste rakettide vastu efektiivse tõrjesüsteemi väljaarendamist .
Raadio-lokatsiooni ja seniitrakettide alaste uuringutega tegeles sel ajal Lavrenti Beria poja Sergei Beria juhitud ülimalt salajane instituut SB-1 ( hiljem “ Strela ” , “ Kometa ” ) .
1947 - 1953 oli ka seal kasutatud nii sakslastest kui venelastest vangide loometööd .
Toetudes Lavrenti Beria võimule sai see asutus alati tööle võtta parimaid spetsialiste , olgu kõrgkoolidest või teistest organisatsioonidest .
1952. aastal anti S. Beriale ja Pjotr Kuksenkole Stalini preemia raadiojuhitava õhk-maa raketi “ Kometa ” eest .
Järgmiseks ülesandeks seati Moskva ümbritsemine raadiolokaatorite ja seniitrakettide stardiplatvormide vööndiga , algul küll vaid tuumalaengut kandvate lennukite allatulistamiseks .
Selle süsteemi “ Berkut ” seniitraketiga tulistati 1. mail 1960 Sverdlovski lähistel alla USA kodaniku Frances Powersi piloteeritud luurelennuk U -2 .
S. Beria tagandati Hruštšovi poolt , sunniti muutma perekonnanime ja pagendati Ukrainasse .
Tema asemele said Aleksandr Raspletin ja Grigori Kisunko , kes valiti ka üheaegselt Koroljoviga N. Liidu Teaduste Akadeemiasse .
Rikkalikult rahastatud salajased arendustööd tõmbasid ligi teadlasi ja insenere : arvutisüsteemide loojaks sai akadeemik küberneetika alal Sergei Lebedev .
Lennukikonstruktor S. Lavotškin kavandas Leningradi raketitõrjesüsteemi , oma antiraketi projekti IS ( = sputnikute hävitaja ) pakkus välja V. Tšelomei .
4. märtsil 1961 tabas N.Liidus esmakordselt katseliselt antirakett V-1000 ballistilist raketti R-12 , suundudes radarisüsteemilt “ A ” saadud koordinaatide põhjal tsentraalarvuti määratud sihtpunkti .
1965. aastal alustati veelgi täiuslikuma raketitõrjesüsteemi arendustöid , millede puhul oletati massilist MBR saatmist USAst NL Euroopa-osa sihtmärkidele .
See pidi olema USA süsteemi “ Safeguard ” analoog .
Siitpeale algas niigi intriigidest ja rivaalitsemisest läbi põimunud NLi raketitõrje-temaatika allakäik .
Kisunko asemel võimule trüginud V. Markov alustas nn. horisonditaguse avastusvõimega radarite “ Dugaa ” väljaarendamist .
Mingil määral oldi innustust saadud ameeriklaste vastavatest ( võib-olla sihilikult lekitatud ) andmetest , mis ei kannatanud kriitilist teaduslikku analüüsi .
Horisonditaguste radarite salastatud avantüür neelas miljardeid , ehitati hiiglaslikke antennisüs teeme ja see kõik lõppes täieliku läbikukkumisega .
1981. aastal sattus üks ajalehe “ Izvestija ” korrespondente täiesti juhuslikult Habarovski krais tohutule teraskonstruktsioonide rägastikule .
Antennid kõrgusid sadakonna meetrini ja laiusid kilomeetri kaugusele , hooned olid täis tuubitud elektroonikaaparatuuri ja juhtimispulte - kõik mahajäetuna , ainsagi inimhingeta , igasuguse valveta .
Kaheksakümnendatel aastatel poolelijäänud Grodno radarijaama maeti üle 200 miljoni rubla .
Süsteemi “ põhjalaskjad ” kaotasid ametikohad , nii juhtus 1975 ka G. Kisunkoga pärast tema enda kriitilist kirja Brešnevile .
Vene kosmosesüstik
Eellugu ulatub kaugele minevikku ja jällegi Saksamaale .
Austria päritolu raketikonstruktor Eugen Sänger oli ligi kümneaastase ettevalmistustöö tulemusena 1944. aastaks lõpetanud projekti kosmoselennukile , millega kavatseti pommitada Ameerikat .
Koos Irene Bredtiga vormistatud aruannet trükiti 100 eksemplari , milledest kolm langes sõja järel venelaste kätte ja tõlgiti vene keelde .
Stalin ja NL lennukiehituse juhid tahtsid projekti realiseerida ja kavandasid isegi Sängeri röövimist lääne-tsoonist Vassili Stalini osalusel , see osutus siiski võimatuks .
Projekti jätkamisega tegeles lennukikonstruktor Mjasištšev ( projekt 50 / 50 ) , USAs püüti Sänger-Bredti ettepanekut realiseerida projektis Dyna Soar , ent mõlemad jäid lõpetamata .
Uuesti pöörduti Shuttle'i - tüüpi kosmoselennuki projekteerimise juurde Artjom Mikojani lennukikonstrueerimisbüroos 1965. aastal .
Arendustöö “ Spiraal ” raames koostas konstruktor Gleb Lozino-Lozinski projekti ja ehitati kaks katseeksemplari .
Üht neist katsetati korduvalt .
Õhku tõusis see lennuki TU-95 “ kukil ” .
Algul mitteametlik koodnimi “ Lapot ” ( = viisk , pastel ) sai hiljem üldlevinuks .
Mõned mehitamata katsetused madalatel orbiitidel varjati “ Kosmoste ” nimega , Turatamis rajati 4,5 km pikkune laskumisrada .
Teema jäeti pooleli .
Põhjusena on nimetatud S. Koroljovi ja Pavel Suhoi lennukikonstrueerimisbüroo poolset kiivust .
1976. aastast pöördus G .
Lozino-Lozinski jälle kosmosesüstiku projekti BOR-4 juurde , mille tulemusena sündis “ Buran ” .
See oli nõukogude kosmosetööstuse bürokratiseerumise tipptase : lõpptähtaega lükati palju kordi edasi , tehnilisse dokumentatsiooni viidi 1979 - 1987 sisse 32 000 muudatust , kaasati 1500 allettevõtjat .
“ Burani ” katsetati palju kordi emalennuki pardal õhku viies , ühe katselenduri väitel hukkus nendel katsetustel neli pilooti .
Esimene orbiidile viidud BOR-4 varjati 1982 standardnimega “ Kosmos-1374 ” .
Kandurrakett “ Energija ” projekteeriti samanimelises , varem Koroljovi juhitud firmas .
1988 tegi “ Buran ” oma esimese ja viimase pärislennu , sedagi piloodita .
Avariidest
Raketitehnika arendamise algaastail ei suudetud lennu ajal kõiki vajalikke parameetreid mõõta ja polügoonile edastada ning tõrgete korral ei jäänud muud üle , kui katseid poolpimesi korrata .
Sakslastelt üle võetud telemeetriasüsteem oli algul suur edusamm , kuid jäi kitsaks kanalite arvu poolest .
Seepärast peeti üsna loomulikuks uute mudelite korduvaid ebaõnnestunud katsestarte .
Ka nõudsid partei ja valitsuse juhid kosmose-saavutusi just poliitilisteks tähtpäevadeks .
1957. aasta oktoobripühadeks saadeti orbiidile esimene elusolend - koer Laika .
Teatati , et toiduautomaadis pardal on viimane portsjon mürgitatud .
Tegelikult hakkas kohe pärast starti temperatuur kabiinis tõusma ning koer suri varsti kuumarabandusse .
24. oktoobril 1960 valmistati Turatami kosmodroomil stardiks ette Jangeli raketti R -16 .
Tangitud raketi remondikatse viis plahvatuseni , põlev kütus paiskus laiali ja tules hukkusid raketivägede ülemjuhataja marssal Mitrofan Nedelin , ministri asetäitja Lev Grišin , Jangeli asetäitja Lev Berlin - kokku 59 inimest .
Jangel ise oli just laskunud betoonpunkrisse suitsetama .
Kui ta juhtunust ette kandis Hruštšovile , küsis viimane : “ Aga miks teie ei hukkunud ? ”
Paar nädalat enne Gagarini lendu 1961. aastal hukkus surdobarokambris puhkenud tulekahjus kosmonaudikandidaat Valentin Bondarenko .
Esmakordselt teatas sellest ajaleht “ Izvestija ” veerand sajandit hiljem - 1986.
Kosmonautide grupis polnud Gagarin tunnustatud liidriks .
Peapretendentideks loeti German Titovi ja Grigori Neljubovit .
Pärast Gagarini ja Titovi lendusid sattus pettumusest rahulolematu Neljubov pahandustesse , saadeti teenima Kaug-Itta ja jäi lõpuks purjuspäi rongi alla .
Juri Gagarini lend laabus normaalselt kuni laskumiseni .
Laskumismoodul eraldus mootoriplokist , kuid üks kaablitest jäi mootoriploki külge kinni ning mitmeks minutiks hakkasid kaks moodulit kaabliotstes tiirlema .
Lausa viimasel hetkel kaabel lahutus ning Gagarinil õnnestus maanduda .
J. Gagarin hukkus 1968. aastal oletatavasti vana , Tšehhoslovakkias valmistatud lennuki tehnilise rikke tõttu .
23. aprillil 1967 startinud kosmoselaeval “ Sojuz-1 ” ei töötanud orbiidile jõudmisest peale mitu süsteemi ja juhtimine oli häiritud .
Päikesepatareide paneelid ei avanenud .
17. tiirul otsustati lend lõpetada , kuid see ei õnnestunud .
19. tiirul hakkas laev laskuma , kuid põhilangevari ei avanenud , abilangevari ei täitunud õhuga .
Kosmoselaev kukkus kiirusega 35 - 40 m/s vastu maad ja süttis põlema pidurdusmootorite plahvatusest .
Kosmonaut Vladimir Komarovi laip põles .
Miljonid televisioonivaatajad jälgisid 19. jaanuaril 1969 , kuidas võeti Moskvas vastu “ Sojuz-4 ” ja “ Sojuz-5 ” kosmonaute , nende korteezi lähenemist Kremlile .
Äkki otseülekanne katkes ja jätkus närvilisena tunduvas õhkkonnas alles tunni pärast .
Nooremleitnant Viktor Iljin oli Kremli värava ees avanud kahest püstolist tule autole , kus ta arvas istuvat L. Bre ' nevit .
Autos olid aga kosmonaudid Georgi Beregovoi , Andrijan Nikolajev ja Valentina Tereškova .
Kaks esimest said kergelt haavata , autojuht aga surma .
“ Sojuz-11 ” skafandriteta ekipaaš ( Georgi Dobrovolski , Vladislav Volkov , Viktor Patsajev ) hukkus , kuna laskumismooduli ( kabiini ) eraldumisel põhimoodulist ei sulgunud automaatselt üks hermeetilisust tagav klapp .
Käsitsi suletav avariikraan asus aga niisuguses kohas , kuhu ohutusrihmaga seotud kosmonaut ei ulatunud .
Dobrovolski oli jõudnud oma ohutusrihmad vabastada , kuid ei suutnud siiski kraani sulgeda .
UNO VEISMANN ( 1934 ) on
Tartu Observatooriumi aktinomonitooringu töörühma juhataja .
Omaaegne AAI kosmilise radiomeetria labori juhataja , kosmoseeksperimentides osalenud aparaatide “ Mikron ” ja “ Faza ” üks loojaid .
Füüsika-matemaatikakandidaat .
Pildid :
- .
“ Energija ” “ Buran ” stardi ootel 14. novembril 1988.
Foto VLADISLAV GORKOV
- .
Helmut Gröttrup abikaasaga .
- .
V-2 koopia R -1 .
- .
N. Liidu raketitehnika peakonstruktori Sergei Koroljovi nimi jäi üldsusele tundmatuks kuni tema surmani .
Koroljov koos Juri Gagariniga .
- .
Tšelomei lennuki-mürsk 16X .
- .
Kandurraketid Kuu-lennuks : 1 - Koroljovi N-1 Kuu-laevaga L -3 , 2 - Tšelomei “ Proton ” samast firmast koos laevaga lendamiseks ümber Kuu , 3 - Tselomei “ Proton ” koos Koroljovi ümber Kuu lendamise laevaga , 4 - kandurrakett “ Sojuz ” ( võrdluseks )
- .
Valentin Tšelomei .
- .
Aleksei Leonov
- .
Oleg Makarov
- .
Eugen Sängeri kontinentidevahelise pommitaja projekt .
- .
“ Burani ” ja “ Lapoti ” projektid .
- .
Vladimir Komarov
- .
Viktor Patsajev
- .
Georgi Dobrovolski
- .
Vladislav Volkov
Mall Hiiemäe
Tänapäeval on meile nii oluline uusaastaöö elevusttoov hetk , mille kättejõudmist kuulutavad tuhanded taevasse tõusvad raketid ja mida mõõdavad tornikella 12 lööki .
Rahvakalendri aastajaotustähised aga ei keskendu hetkele , aastavahetus oli pigem mingi pikem , isegi nädalaid või kuid kestev ajalõik .
“ Horisondi ” möödunud aasta augustinumbri veergudel avaldab arheoloog Jüri Peets arvamust , et eelmine euroopalik aastatuhandevahetus möödus Eestimaa tollasele rahvastikule märkamatult , nii et Lääne-Euroopas paiguti küllaltki levinud maailmalõpumeeleolud ei pääsenud siin mõjule .
Millenniumivahetusest ei saadud lihtsalt aru , kuigi eestlastel võis maailma suuremate religioonikeskuste poolt välja kuulutatud ajaarvamistega kokkupuuteid olla .
Võtame jutujärje siit üles ja arutleme edasi .
Ajaratas veereb alati
Kuidas kujutada aja kulgemist ?
Võib-olla lõputu joonena , jäljena , mille jätab puhtal lumel liuglev reejalas ?
See oleks vastavuses aja tunnetamisega lineaarsena ( ld . linea - joon ) .
Ometi on niisugune metafoorne kujutlus meile võõras .
Paremini sobiks võrdlus ratta liikumisega .
On ju ajaratas see , mis aina ringi käib .
Nelja rattaga sõiduvahendit - vankrit - tunti siinmail juba esimesel aastatuhandel e.Kr.
Kuusalu kihelkonnast pärineb vanasõna Ajaradas kierd ilma rahata , Kihelkonnast on kirja pandud ütlus Ajaratas jookseb pitkamise ning Tartu-Maarjast mõttetera Ajahammas sööb kõik läbi ja ajaratas veereb alati .
Kui järele mõtelda , siis polegi aja võrdpildina igapäevaelus meile oluline jälg , vaid ratas ise oma ringlemises .
Aastagi on ring .
Ranges järjestuses jõuavad selles ringis kätte sügis ja talv , saabub jõuluaeg .
Ring saab täis ja kõik kordub uuesti .
Kalendriaasta graafiliseks kujutamiseks sobib ring , aastaringi mõistet kasutame , öeldes , et lõbustusasutused töötavad aasta ringi , või et inimese organism vajab aastaringselt vitamiine .
Nii on meie ajatunnetus tänini paljus tsükliline ( kr . kyklos - ratas , ring ) , mis siis veel rääkida mõne aastasaja tagustest või kaugema mineviku arusaamadest .
Põllumehe aastajaotus
Oleme nii väga hoolima hakanud uusaastaöö elevusttoovast hetkest , mida meie päevil kuulutavad tuhanded taevasse tõusvad raketid ja mida mõõdab tornikell oma 12 löögiga .
Vanas rahvakalendris on õige mitmeid aastajaotustähiseid , ent need ei keskendu hetkele .
Aastavahetuse mõistesse võib kuuluda mingi pikem , isegi nädalaid või kuid kestev ajalõik .
Kvaliteedikategooriast lähtudes on usundiuurijad selliseid ajalõike nimetanud erineva maagilise koormusega ajaks , vastavalt - tähenduslikuks , kriitiliseks või tühjaks ajaks , ka kõrvalajaks .
Kas pole talvepoolne aeg mihklipäevast jüripäevani hoopiski “ tühi aeg ” ?
Teise kvaliteediga on see põllupidamise seisukohalt kindlasti .
Soomekeelne sõna vuosi tähendab nii viljasaaki kui aastat .
Ka Põhja-Eesti Viru- ja Harjumaa murretes märgib voos aastat .
Rahvapärases käsituses ei tarvitse saagiaasta olla daatumitega piiritletud , kuid on mingite muude tunnustega määratletav , nii nagu seda on näiteks täiskuuaeg või vananaistesuvi .
Lõikuspüha võib pere , suguvõsa vms . sotsiaalses mõttes ühtekuuluva grupiga pühitseda kokkulepitud päeval .
Ometi ei tähenda see , et järgmisest päevast algaks uus aasta .
Enne saab põllumehe-karjakasvataja talvevaheaeg mööda ja uue majandusaasta algustähise tunnuseid kannab küünlapäev oma nädalatearvestusega : küünlast on kümme ( nädalat ) kündi ( künnipäevani , 14. aprill ) , kaheksa karjalasku ( karjalaskepäevani , 1. aprill ) , seitse siguje ( sigade väljalaskmiseni , paastumaarjapäev , 25. märts ) .
Küünlapäevaga algab 50 protsenti lugunädalate loenditest eesti vanasõnavaramus .
Vegetatsioonikalendri aastaring
Et aastaring on jälle täis saanud , sellest annab meie laiuskraadil märku sügisene taimehaljuse kadu .
Ajalõiku lehtpuude kolletamisest ja lehevarisemisest , esimestest halladest ja lumeilmadest kuni püsiva lumekatteni ei saa ajaratta kodaravahesid märkides täpselt paika panna .
Üleminekuaeg on aastati muutuv .
Muistne ajaarvestus võtab siin appi ka kuukalendri .
Mõõtühikuks on sünoodiline kuu ( 29 päeva 12 tunni 44 minuti 3 sekundi pikkune ajalõik ) , määratletuna vaatluse teel kuu loomisest või kuusirbi nähtavale ilmumisest järgmise kuuloomiseni või nähtavaletulekuni .
Teada on mitmeid iseloomulikke kuunimetusi : lehelangemisekuu , kolletuskuu , hingekuu , kooljakuu , sügiskuu .
Kuukalendri arvestuse taandumise käigus kandusid need nimetused 17. sajandil oktoobrile , lutsi keelesaarel novembrile .
Hingekuu oli tähenduslik , teistsuguse kvaliteediga aeg .
Arhiivis leiduvate kirjapanekute järgi kestis see neli nädalat .
Mõistagi võis hingedeaeg kesta kauem kui üks sünoodiline kuu .
Hingedeaja ilma järgi arvati ette kogu järgmise aasta ilmu ja saake , nii nagu aastavahetuse kombestikule omane .
Keskendumine esivanematekultusele välistas muude tähtpäevade omaksvõtu .
Oktoobrikuu rahvakalendrist on teada vaid kolletamispäev ( 14. oktoober ) , kirikukalendri luukapäeva ( 18. oktoober ) kohta ütlus , et Luukas teeb õlut ning simunapäeva ( 28. oktoober ) kohta talvekülmade tulekut märkiv Siim teeb sillad .
Vanemas kirjanduses leidub märge , et kuud mihklipäeva ( 29. september ) ja simunapäeva vahel nimetatakse hingekuuks või hingedekuuks , lätlased on simunapäeval hingedele toitu viinud ja mõningate aastavahetuse päeva tunnustega on simunapäev soomlastel .
Eesti pärimuses see päev siiski aastavahetuse tähiseks kujunenud ei ole .
Sama võib väita kirikukalendri hingedepäeva ( 2. november ) kohta .
Niisiis on vegetatsioonikalendri aastavahetus eestlastele tajutav olnud kui ajavahemik , mille algust ega lõppu ei piiritleta .
Jaguaeg paneb aastavahetuse paika
Jaguaja tähenduse lahtimõtestamine on nii soome kui eesti uurijatele andnud palju peamurdmist .
Soome rahvapärimus pakub siin märksa ehedamat materjali kui eesti pärimus .
Jaguaeg on 11-12-päevane ajalõik enne mardipäeva ( 10. november ) , nimetatud on ka simunapäeva ja mardipäeva vahemikku .
Selle tähendusliku perioodi kombestikku kuulus ingerisoomlastel aastavahetusele omane ennustamine : mindi teise pere akna alla hääli kuulama ( kurjad sõnad kuulutasid järgmisel aastal tülitsemist , laul ja kenad sõnad õnnelikku abielu ) , vaadati läbi hobuserangide õuest tuppa ( kellel pead näha polnud , sel oli järgmisel aastal manalasseminekut oodata ) .
Silmitseti , kelle nägu veeklaasi põhja poetatud abielusõrmuse võluringi ilmub , sümboleseme pea alla panemisega püüti kallimat unes näha .
Majapidamisele oli jaguaeg kriitiline .
Hoonetes tuli liikuda vaikselt , mitmed kodutööd-toimetused olid keelatud .
Uudsesaagist küpsetati leib , mis pidi lõppeva saagiaasta viljatulu edasi kandma järgmisse aastasse , sestap hoiti seda leiba aidas , toodi jõuluks lauale ning viidi taas aita , kust järgmise aasta külviajal tükike külvivakkagi poetati .
Lisaks aastavahetusele tunnuslikule kombestikule leidub soomlastel ka rahvapärane termin vuodenalkajaiset .
Otsustades 18. sajandi keskpaigast pärit kirjelduse järgi , polnud aasta alguse tähistamine veel konkretiseerunud kindlale kuupäevale .
Talupere otsustas ise , millal lammas tappa , rituaalsed road valmistada ja nii sisse juhatada uudsesaagi söömise periood .
Jaguaja erinevus hingedeajast seisneb selles , et jaguaja moodustab kindel arv päevi ja silmas on peetud nii kuukalendrit kui päikesekalendrit .
Jaguaeg jagab just nimelt aega .
Uus aasta ei saanud alata enne , kui päikesekalendri aasta kuukalendriga kohakuti sai .
Kuna päikeseaasta jooksul jõuab Kuu 12 korda oma teekonda alustada ja lõpetada , jääb järele veel 11-12-päevane tühimik - jaguaeg .
Soome rahvakalendris kinnistusid rikkaliku aastalõputraditsiooniga kekripidustused nagu ka vuodenalkajaiset lõpuks kiriklikule pühakutepäevale ( 1. november ) .
Eestis kulgeb vöönd , kus jaguaega on tuntud , piki põhjarannikut .
Jaguaja kestuseks on kõige sagedamini nimetatud ajavahemikku esimesest talvekuu päevast mardipäevani .
Kontakti kartuses halbade jõududega tuli sellal , nagu muudelgi kriitilistel aegadel , hoiduda ketrustööst .
Jäguohtad on üheksa ohtad , enne marti hakkavad peale .
Inimesed käisid koos , moistatasid ja ajasid juttu .
See oli jäguaeg .
Mardipäe oli möödas , siis olid jägupäevad otsas .
Niimoodi meenutati jaguaja veetmist rahvaluulekogujale 1930. aastal Jõelähtme kihelkonnas .
Mõistatamisele omistati kaugemas minevikus kariloomade sigivust soodustavat toimet , oldi ju muudegi üleminekurituaalide puhul kogetud , et mõistukõne on otstarbekam kui otseütlemine .
Näiteks udmurdid tohtisid mõistatada alles pärast pokrovi ( 1. oktoober ) .
Miks ?
Arvatavasti peitub põhjus selles , et nende usundis kuulus mõistatamine sakraalsete tegevuste hulka , eesmärgiga kergendada üleminekut vanalt aastalt uuele .
Inimsaatuse endeid eestlastelt seoses jaguajaga teada ei ole , küll aga on veel 20. sajandi teisel poolel mäletatud ilma- ja saagiendeid eelolevaks aastaks .
Meie põhjaranniku jaguaeg on niisiis küll aastavahetuse aeg , kuid aastavahetuse päeva , nagu on soome rahvakalendris , me siit ei leia .
Kirikuaasta algus
Küll aga leiame luteri kiriku trükikalendris ühe novembrilõpu pühapäeva juurest märke : viimane pühapäev kirikuaastas .
Üksiti on see päev surnute mälestuspüha .
Siit edasi järgmine pühapäev on 1. advendiaja ( ld . adventus - tulek ) pühapäev , mis kuulutab Kristuse peatset tulemist 1. jõulupühal ( 25. detsember ) .
Kuna kirikuaasta lõpeb pühapäevaga , ei saa ta olla aastati ühel ja samal kuupäeval , vaid selle määrab pühapäeva asukoht .
Otseselt pole kirikuaasta alguse päev rahvakalendrit puudutanud , küll aga kaude .
Nimelt paikneb selle vahetus läheduses andresepäev ( 30. november ) .
Lääne-Euroopast jõudis Eestisse saksa kultuuri vahendusel lausa andresepäeva ennustuste buum , mis Teise maailmasõja aegadel vaibus taas .
Need on tüüpilised aastavahetusele ning aastajaotustähistele tunnuslikud ennustused ja seostuvad andresepäeva eelõhtuga , osalt ka kesköötunniga .
Peaasjalikult on need suunatud tulevase teadasaamisele ja ettevalmistusedki on traditsiooniomased : rõivaeseme pea-alla panemine või voodi ette jätmine , rääkimiskeeld magamaminekul , soolase söömine , et kallim tuleks unenäos juua pakkuma , veenõu asetamine voodi juurde , märja näoga magamaheitmine jms .
Erijooneks on palvepöördumine Püha Andrease või koguni Kõigevägevama poole .
Põhiliselt Pärnu- , Viljandi- ja Tartumaal kuulus siia ka veel kaerte või odraterade külvamine voodisse .
See pidi toimuma nõnda : Kui tüdruk tahab oma tulevast armukest näha saada , peab andressapäeva õhta kuskilt otre varastama , neid õhtul magama heites omale peosse võtma ja siis keskööl üle pää viskama , üteldes : “ Mina külvan , mina külvan , Issanda Jeesuse Kristuse nimel , täna öösi peab minu tulevik tulema .
” Keda meest ta siis unes näeb , see pidada tema tulevane armukene olema .
( Tarvastu , 1893 )
Päikesekalendri aastavahetus ja jõulud
Tänaseks on tähtpäevade ja nende juurde kuuluva tavandi konkurentsis peale jäänud päikesekalendri aastavahetus , ent mitte kõrvalise abita .
Võitmatu päikese ( ld . sol invictus ) sünnipäeva ja Jeesuse sünnipäeva ühitamisotsusel Roomas 25. detsembril 354. aastal on olnud kaugeleulatuv mõju nii ajas kui ruumis .
Meie laiuskraadil sobib talvine pööripäev hästi kuulutama valguse võitu pimeduse üle .
Põhjalas sobitus Kristuse sünnipäev muinasskandinaavia pööripäevapühadega hästi kokku , tõi aasta kõige pimedama üleminekuaja maagilistesse toimingutesse muutusi ning kujundas neist rõõmu ja rahu pühad .
Ajalooliselt on jõuluaegki päikese- ja kuukalendri ühitamise märk ajaratta rehvi peal .
Kuu-päikesekalendris oli selle märgi asukoht muiste aastati erinev , vastavuses sünoodilise kuuga .
Tahtes muistse ajaarvamise malli järgi seda asukohta kuidagi täpsustada , tuleks Kuu “ nägu ” vaadata .
Tänavu , 2000. aastal on talvise pööripäeva aegu ( 21. detsember ) käes vanakuu viimane veerand ja aastaring algaks juba mõne päeva pärast uuesti .
Mõistagi on täpsusele püüdlevas tsiviilses kalendrikorralduses talvine päikeseseisak märksa stabiilsem ja kindlam orientiir kui kuufaas .
Mõttekam on päikese- ja kuukalender ühitada , ilma et Kuud vaadataks - pigem nii nagu jaguajalgi : uue aasta alguseni jääb 11 - 12 päeva erilise maagilise koormusega üleminekuaega .
Sakslaste rahvausundis on kaksteistpäevak ( saksa k .
Zwöften ) küll märksa kindlam mõiste kui eestlastel , see-eest on eestlaste kalendri jõuluperiood “ õigemal ” ajal , alates toomapäevast ( 21. detsember ) ja lõppedes kolmekuningapäevaga ( 6. jaanuar ) .
Tours'i sinodi otsusega 567. aastal kinnistati kaksteistpäevak ajavahemikule esimesest jõulupühast kolmekuningapäevani .
Tänapäeva eestlane järgib neidsamu piiridaatumeid , toomapäev on unustusse jäämas , kuid kujutlust pikemast pühadeperioodist on hakanud toetama 20-päevase jõulurahu tseremoniaalse väljakuulutamise tava .
Soomes on jõuluaja jäämist ühte sünoodilisse kuusse peetud heaks endeks .
Seda uskumust tuleb ette ka meie pärimuses : kui uued ja vanad jõulud ( s.o. jõulupühad ja näärid ) on ühel kuul ( s.o. jäävad samasse sünoodilisse kuusse ) , tuleb soe kevad ja hea viljasaak .
Niisiis võib 2001. aastalt äärepealt sama oodata , sest Kuu loomise aeg on just Esimesel jõulupühal .
Kaksteistpäevakuga arvestamist tuleb ette ilmaennetes : Kaksteistkümmend päeva jõulu ja kolmekuningapühade vahel pandakse tähele , kudas nende ilmad , nõnda olla nad kõige aasta .
Näituseks : on esimene päev ilus ja selge , olla jaanuarikuu enamist selge .
On teine päev sajune , siis on veebruarikuu sajune , nii tähendada kolmas päev märtsi- ja neljas aprilli- , viies mai- jne . kuud .
( Kuusalu 1892 )
Kuigivõrd muutis arusaamu jõuluaja paiknemisest üleminek juuliuse kalendrilt gregooriuse kalendrile .
Eestis toimus see alles 1. veebruaril 1918 ( 1. veebruarile järgnes kohe 14. veebruar ) .
Jõulupuukombe levimist mõisatest talurahva sekka see igatahes soodustas .
Näiteks pidas rahvasõbralik krahv Berg Saksamaal jõulupühi , Eestimaal aga jõudsid pühad kätte hiljem : Jõuluaeg .
Saksad olid suures saalis laua taga rinnan .
Anti lastele ja moonanaistele päärätitäis suhkurt .
Lehmalüpsjatele anti pääräti .
Saksamaal peet 2 nädalat jõulu enne , siis tuli koju , tegi siin oma perega püha .
( Sangaste , 1967 ) Vene-õigeusu kirik aga jättis oma tähtpäevad muutmata .
Nii on õigeusku setode jõululaupäev 6. jaanuaril ja Siberi eesti asunduste eestlased saavad tänini pidada jõulupühi kaks korda , kui ainult soovivad .
Rahvajutus olla kalendrierisuse põhjustanud kõrge tsaariperekond ( Mihhail Romanov oli troonil 1613 - 1645 ja Aleksei 1645 - 1676 ) : Mihail Feodorovitši poeg Aleksei Mihailovitš võtnud naist .
Pulmapäev kuulutatud jõuludeks .
Pole aga asjaga valmis jõutud ja nii lükatud jõulud edasi .
Teised riigid pidasid õigel ajal ära , Venemaal aga [ peetakse ] hiljem .
( Ambla , 1938 ) Naljaga pooleks on osutatud ka Peeter I reformimeelsusele : Peeter oli parajasti väljamaal , kui seal jõulusid pidama hakati .
Peeter tahtis kodus ka jõulusid teha ja hakkas koju ratsutama .
Tal kulus 2 nädalat kojusõitmiseks ja alles siis hakkas jõulusid pidama .
Selle pärast oli Venemaal kalender 2 nädalat taga kui mujal .
( Karuse , 1961 ) Peeter I valitsemisajal ( 1681 - 1725 ) , täpsemalt , 1699. aastal , hakkas Venemaal kehtima uusaastapäevana 1. jaanuar senise 1. septembri asemel , kusjuures tsaar ise määras tähistamisviisi ( kahuripaukudega , õlekubude süütamisega linnaväljakul jms . ) .
Kriitilisel ajal liikvel olevate deemonlike jõudude tõrjemaagilise peletamisega niisuguse Lääne kultuurist otse üle kantud tähistamise puhul vististi tegemist ei olnud .
Kas ja millal aastaring täis saab ning uus algab , see on tunnetuse ja kokkuleppe küsimus .
Inimkond on võtnud teadmiseks , et ees seisab millenniumivahetus .
Loomulikult on tegemist tähendusliku ajalõiguga .
Kuidas seda tähistada , kas sõita ühes vööndiajaga regioonist teise ja sukelduda vaatemängudesse , tõmbuda metsamajakese vaikusesse elu ja olemasolu mõistatusi mõistatama või ette võtta midagi muud , see on indiviidi otsustada .
MALL HIIEMÄE ( 1937 ) on Eesti Kirjandusmuuseumi vanemteadur , filoloogiakandidaat ja filosoofiadoktor rahvaluule erialal .
Kärt Jänes-Kapp
Vahemere kagurannik on paik , kus ajalugu mõõdetakse aastatuhandetega ning kümnete meetrite paksuse kultuurikihiga .
Ajalugu pungitab seal välja maa alt ja torkab silma maa peal , hõljub lausa tunnetatava loorina mägede , orgude , tasandike ja merede kohal …
Ja tollel ajalool on üsna otsustav osa sealsete maade , ka Iisraeli tänapäeva olude ning poliitika kujundamisel .
Eesti on väike riik ning me oleme harjunud , et väga palju on maailmas inimesi , kes eestlasi õigupoolest kuhugi paigutada ei oska , kes aga ei teaks kolm korda väiksema pindalaga Iisraeli ?
Või kui suur see Iisrael siis ikkagi üldse on ?
Teatmeteosed on kindlad vaid ühes - ÜRO Peaassamblee 1947. aasta otsus määras Iisraeli riigi pindalaks 14 100 km2 ( Eesti pindala - Petserimaa ja Narva-taguseta - on natuke üle 45 000 km2 ) .
Hetkel on Iisraeli valitsuse hallata ( mõnel pool küll koos palestiinlastega ) siiski veel lisaks Gaza sektor , Golani kõrgustik ning Jordani Läänekallas .
Viimane termin on juurdunud meiegi keelepruuki , seda kasutab Eesti Entsüklopeedia ning ajakirjandus , tagamaade üle enamasti juurdlemata .
Aga nimetus Läänekallas seostab nimetatud piirkonna eeskätt Jordaaniaga , samal ajal kui ajalooliselt on need alad olnud Samaaria ja Juuda .
Okupeeritud või vabastatud ?
Jeruusalemma Ülikooli Kolledzhi õppejõud Jonathan Kaplan andis oma loengus tollele territoorimile koondnime okupeeritud-vabastatud-Samaaria-Juuda-Läänekallas , ja rõhutas , et seda KÕIKE see ala tõepoolest ongi !
Pole siis ime , et toda sasipundart ei suuda juudid ja palestiinlased kuidagi lahti harutada …
Ja sel taustal on ka mõistetav , miks näiteks hoopis väiksema ja teistsuguse ajalookoormaga Siinai poolsaare tagasiandmine Egiptusele suhteliselt probleemivabalt kulges .
Maa all ja maa peal …
On nende ruutkilomeetritega kuidas on ( kogu ajalooline Palestiinagi on tegelikult vaid 26 000 km 2 ) , Iisraeli väiksust tunnetab ka sealseid vaatamisväärsusi külastades .
Ühelt “ objektilt ” teisele sõitmine kestab , hoolimata mäekülgi mööda üles-alla keerutamisest , isegi väikesest Eestist tulnule harjumatult lühikest aega , tavaliselt vaid 10 - 20 minutit ( 20 minutit on juba pikk sõit ! ) , ja nii ei anta kuigi palju võimalust end jahedas bussis sisseseadmiseks .
Lisaks territooriumi väiksusele etendab oma osa tõsiasi , et kohti ja paiku , mida vaadata ja kus peatuda , leidub Iisraelis tõesti pea igal sammul .
Siin maailma vanimaks linnaks peetav Jericho ( Jeeriko ) või kaananlaste müürijupike , seal iisraellaste tugipunkt , sama mäe jalamil rooma sauna mosaiikpõrandad ja uhkelt kõrgusse pürgivad korintose sambad , veidi eemal Bütsantsi-aegse katedraali jäänused , siis veel siin-seal mõned märgid ristisõdijate kindlustustest , mille kohta võib nagu muuseas selguda , et näiteks just tolles paigas tegutses mõned aastad ka Richard Lõvisüda … aga see on nii ebaoluline koht , et siin me ei peatu !
Lisaks Jordani jõe lätted , allapoole merepinda jäävad Galilea ja Surnumeri , ning alalõpmata juhib keegi tähelepanu sellele , et nüüd ületame - ühes või teises suunas - taas merepinna taseme !
Kusagilt kusagile näib suunduvat Osmanite-aegne müür !
Lõputu hulk varemeid , mille kohta ajaloolased ei oskagi öelda , kelle või millega täpselt tegemist on .
Segadust lisab fakt , et sageli on uuemate rajatiste püstitamisel kasutatud eelnevate perioodide materjale , nii et käibel on näiteks mõiste second-hand sammas !
Ja kui on paiku , kus ajastud vähemalt mingil määral üksteise kõrval eksisteerivad , siis paljudes kohtades on nad ladestunud üksteise otsa hunnikusse ning alumiste kihtide juurde jõudmiseks on arheoloogid pealmiste rajatiste jäänused lihtsalt koost lahti võtnud ja veidi maad eemal uuesti üles ladunud .
Nagu näiteks Haasoris , kus iisraellaste 4-toaline maja ( selle väga iseloomuliku põhiplaaniga ehitise ilmumise järgi hinnatakse isegi iisraeli suguharude ühte või teise piirkonda saabumise aega , s.t. maa hõivamise kulgu ) ja mõned muud ehitised on ümber paigutatud , jõudmaks selleni , mis on järele jäänud varasemast kaananlaste paleest .
Piibliski palju kordi nimetatud Megiddos on määratletud 20 arheoloogilist kultuurikihti ajavahemikust 4000 aastat e . m .
a .. kuni 400 aastat m.a.j. , selle mäetipu pärast on võitlusi peetud Piibli-eelsetest aegadest Esimese maailmasõjani , seal saab Johannese ilmutusraamatu järgi kunagi maha peetud viimane suur lahing - Harmagedoon .
Ajalugu hakkab hinge matma …
Seda pakuvad turistidele igal sammul ka kohalikud “ ärimehed ” , kel pihud kõiksugu valitsejate ja impeeriumide vermitud münte pungil täis on .
Jääb mulje , et igaüks , kes vaid viitsiks labida maasse lüüa , leiaks isegi hulga niisuguseid .
Tundub , et iga mehe õue üks kujunduselemente on Rooma-aegne sambajupike või kaunilt vormitud kapiteel .
Ja Karmeli mäe koobastest on leitud 40 000 aastat vanu inimluid ning tulekivist tööriistu .
Mööda mägesid ja orge …
Eestlasele tundub , et meie kiviklibuse põllumaaga Läänemere äärse maatüki järele on käe sirutanud iga vähegi vingem lähem ja kaugem naaber .
Selles suhtes Vahemere kaguranniku minevikule mõeldes võib aga lausa alaväärsustunnet kogeda .
Mis on Valdemar II , Karl XII , Peeter I või Stefan Batory kuulsus selle oreooli ja salapära kõrval , mis ümbritseb taoliste muistsete maailmariikide valitsejaid , nagu Egiptuse vaaraod , Assüüria ja Babüloonia kuningad , Aleksander Suur ?
Pole maailmas vist koolipoissi , kes ei teaks legendaarset ristisõtta läinud Richard Lõvisüdant , aga kui palju on neid , kes oskaks midagi arvata Liivimaa piiskop Albertist ?
Valitsejaid , kes on tahtnud endale allutada Vahemere kagurannikut , on olnud tõesti palju .
Kontroll muistse Palestiina üle andis ülemvõimu põhja-lõuna ja ida-lääne suunas kulgevatel kaubateedel ning garanteeris lõppkokkuvõttes majandusliku õitsengu .
Iisraeli mägine maa demonstreerib muu hulgas väga näitlikult , kuidas inimasustus , kaubakaravanide ja vaenuvägede liikumisteed loodust ja pinnareljeefi on pidanud järgima .
Nii seisis lõunast põhja ( ja vastupidi ) Palestiinat läbiva muistse ränduri ees valik , kas asuda teele mööda Keskmägismaa veelahet , piki Jordani orgu või Rannikutasandikku .
Just viimast teed mööda kulges ka näiteks Egiptusesse suunduv ismailiitide kaamelikaravan , kellele vennad Joosepi maha müüsid ( vt. 1Ms 37 : 25 - 28 ) .
Kui aga vaenuvägi , nagu näiteks 1482. aastal e.m.a.
kaananlaste vastu suundunud Thutmosis III oma , jõudis Karmeli mäestikuni , siis viljakale Jisreeli tasandikule tungimiseks oli vaid kolm võimalust : Jokneami kuru põhjas , Taanaki kuru lõunas ja Megiddo kuru mäestiku keskkohas .
Viimane oli muidugi kõige otsem tee tasandikku strateegiliselt valvava Megiddo alla , kuid samas ka kõige raskemini läbitav ja kitsam .
Vaarao sõjalised nõuandjad soovitanudki valida põhja- või lõunapoolsem läbipääs , Thutmosis III aga otsustas Megiddo kuru kasuks , lootes ilmselt , et seda ei oska ette aimata ka kaananlased .
Viimaste vägi ootaski vaarao armeed Taanaki kuru juures ning egiptlaste üllatusrünnak õnnestus , kuid Thutmosis III sõdalaste tähelepanu koondus rüüstamisele-röövimisele ning kaananlastel läks korda varjuda Megiddo müüride taha .
Lahing , mis oleks võinud ühe päevaga tuua kuulsusrikka võidu Egiptusele , venis kuudepikkuseks jõukatsumiseks - Megiddo alistus vaaraole alles seitse kuud hiljem .
Tollase võidu tähtsust iseloomustavad kõige paremini Egiptuses asuva Karnaki templi seinale raiutud sõnad , mille lausujaks peetakse Thutmosis III ennast : Megiddo hõivamine oli sama hea , kui oleks vallutatud tuhat linna .
Thutmosis III , üks energilisemaid 18. dünastia vaaraosid , korraldas Levanti kokku 16 sõjakäiku ja vallutas või hävitas üle 300 linna .
Asustusest veel niipalju , et kui eestlaste esivanemad on eemale hoidnud suurtest soodest-rabadest ning põlismetsadest , siis Iisareli aladel rajab tark mees oma kodu kaljule .
Miks ?
Sellele annab ammendava vastuse lõik Jeesuse mäejutlusest : Igaüks nüüd , kes neid mu sõnu kuuleb ja nende järgi teeb , sarnaneb aruka mehega , kes ehitas oma maja kaljule .
Ja sadas paduvihma ja tulid veevood ja puhusid tuuled ning sööstsid vastu seda maja , aga see ei varisenud , sest see oli rajatud kaljule .
Ja igaüks , kes neid mu sõnu kuuleb , ent nende järgi ei tee , sarnaneb rumala mehega , kes ehitas oma maja liivale .
Ja sadas paduvihma ja tulid veevood ja puhusid tuuled ning sööstsid vastu seda maja ja see varises ja selle kokkuvarisemine oli ränk .
( Mt 7 : 24 - 27 ) Tõepoolest - näiteks väga viljakalt Jisreeli tasandikult , mis sobib suurepäraselt maaharimiseks , pühiksid talvised sademed ja nendega kaasnevad mudavoolud igasugused ehitused .
Ja nii ronivadki külad ja linnad tasandikku ümbritsevaid mäekülgi mööda kõrgusesse , Piibli mõistujutud aga , nagu selgub , seletavad asju Palestiina elanike väga praktilistele elukogemusele tuginedes !
Vesi
Üks oluline linna tekkimise eeldus oli muistses Palestiinaski muidugi vee olemasolu .
Veeta pole elu kusagil , saati siis piirkonnas , kus sajab vaid detsembrist veebruarini ja suve jooksul ei kuiva ära vaid paar-kolm jõge .
Seepärast on ka tänapäeval Iisraelile strateegiliselt nõnda tähtis Golani kõrgustik , kus asuvad Jordani lätted .
Igapäevaeluks vajaliku vee nimel on näinud suurt vaeva kõik kunagi Vahemere kagurannikul elanud rahvad .
Nii on vihmavee kogumiseks rajatud mahuteid avastatud meie ajaarvamise eelse 8. aastatuhande Jerichost ja kaananlaste ehk siis varase pronksiaja ( 3050 - 2700 e.m.a. )
Aradist , mis oma 2500 - 3000 elanikuga oli tollal üks suuremaid linnu piirkonnas .
Tsisternidesse on vihmavett kogutud näiteks ka Kumranis , mida üldjuhul tuntakse sealsetest koobastest avastatud käsikirjarullide järgi ( pärit ajavahemikust 103 e.m.a.
- 68 m.a.j.
) .
Tegelikult on juudid Kumranis elanud juba 8. sajandist e.m.a.
ja sellest perioodist on pärit ka esimesed veereservuaaride jäänused .
1. sajandil e.m.a.
leidis Kumranis varjupaiga üks esseeenide äärmusrühmitus , kes rajas sinna mitmeid uusi veehoidlaid ja märksa keerulisema veejuhtmete süsteemi .
Kui Vespasianus ja tema Rooma väeosad Kumrani 68. aastal ( Juudi sõja käigus ) vallutasid ja sinna oma garnisoni paigutasid ( arvatavasti tegutses see kuni 74. aastani , misjärel Kumran lõplikult hüljati ) , siis ei saanud nemadki läbi veetsisterne kasutamata .
Veehoidlaid on leitud ka Masadast , Herodeionist jm. , kusjuures sageli on tegemist tohutu ruumalaga rajatistega - suhteliselt vähemuuritud paikades , kus võiks leiduda seni avastamata tsisterne , hoiatatakse märgistatud rajalt kõrvale astumise eest , sest see on kõige otsesemas mõttes eluohtlik !
Paljudes muistsetes Palestiina linnades on päevavalgele tulnud ka läbi lubjakivikalju uuristatud tunnelite-šahtide süsteemid , mis pidid tagama juurdepääsu väljaspool linnamüüre asuvate allikate juurde , seda eeskätt pikkade piiramiste ajal .
Tuntud on kuningas Hiskija veejuhe Jeruusalemmas , mille järgi Vana Testament annab lausa hinnangu kuninga tegemistele üldse : Ja mis veel tuleks öelda Hiskijast ja kõigist tema vägitegudest ja kuidas ta tegi tiigi ja veejuhtme ning juhtis vee linna , eks sellest ole kirjutatud Juuda kuningate Ajaraamatus ?
( 2Kn 20 : 20 ) Veesüsteem oli rajatud Haasoris , Beer Sebas jm.
Megiddo vastavad ehitised pärinevad näiteks 9. sajandist ja koosnevad umbes 40meetrisest ( ligi 200 astet ) läbi kalju raiutud šahtist , mis laskub 70 meetri pikkuse tunnelini , mis omakorda viib müüride taha jääva lätteni .
Allikas ise maskeeriti osavalt pinnasega , nii et tänapäeval tundub , nagu asetseks see mäe sisemuses , mäe jalamile jõudmiseks tuleb aga omakorda tõusta 80 trepiastet ülespoole .
Ja omaette nähtuseks on muidugi akveduktid , näiteks 1. - 7. sajandil Kaisaread veega varustanud süsteem , millest tänapäevanigi säilinud osa on üsna muljetavaldav .
Väravad
Lugematute veejuhtmete ja - mahutite kõrval oli muistse Palestiina linnade üks tähtsamaid ehitisi värav !
Ja seda mitte ainult sõjalises , vaid ka ühiskondlikus ja tseremoniaalses mõttes .
Linnaväravates kees elu , sealt valitseti riiki , seal mõisteti kohut , seal võeti vastu teiste valitsejate saatkondi .
Olgu selle tõenduseks toodud mõned katkendid Piibli ajalooraamatutest .
Iisraeli kuningas ja Juuda kuningas Joosafat istusid kumbki oma aujärjel , mantlid seljas , rehepeksu väljakul Samaaria värava suus … ( 1Kn 22 : 10 ) Aga Eliisa ütles : “ …
Homme sel ajal maksab Samaaria väravas pool külimittu peent jahu ühe seekli ja külimit otri ka ühe seekli . ”
( 2Kn 7 : 1 ) … ja hävitatakse kõik , kes kavatsevad kurja , kes teevad sõnaga inimese süüdlaseks , kes seavad püünise kohtumõistjale väravas ja tõrjuvad õige põhjuseta kõrvale .
( Js 29 : 20 - 21 ) Ja Boas läks väravasse ning istus seal …
Ja Boas võttis kümme meest linna vanemaist ning ütles : “ Istuge siia !
” Ja need istusid . …
Ja kogu rahvas , kes oli väravais , samuti vanemad , ütlesid : “ Meie oleme tunnistajad !
… ” ( Rt 4 : 1 - 2 , 11 ) Nad vihkavad noomijat väravas ja põlgavad seda , kes räägib tõtt . …
Sest ma tean , et teie üleastumisi on palju ja teie patud on suured : te kiusate taga õiget , võtate altkäemaksu ja tõukate vaesed väravas kõrvale .
( Am 5 : 10 - 12 ) Kui etiooplane Ebed-Melek , hoovkondlane , kes viibis kuningakojas , kuulis , et nad olid Jeremija pannud kaevu - kuningas istus parajasti Benjamini väravas - , siis Ebed-Melek läks kuningakojast ja rääkis kuningaga … ( Jr 38 : 7 ) Siis kuningas ( jutt käib Taavetist ) tõusis ja istus väravasse .
Ja kogu rahvale teatati ning öeldi : “ Vaata , kuningas istub väravas .
” Siis tuli kogu rahvas kuninga ette .
( 2Sm 19 : 8 )
Muistse Iisraeli põhjapiiril paiknenud Daani väravakompleksist on arheoloogid leidnud kiviplatvormi , millel kunagi on ilmselt seisnud valitseja troon ja millele on toetunud seda varjav katus .
Troonist paremale jääb pink , millel istusid tõenäoliselt vanemad ja kohtumõistjad .
Samast Daanist avastatud 18. sajandist e.m.a.
pärineva kaananlaste värava sillus on aga ilmselt vanim maailmas säilinud ( ümar ) kaar .
Arvatavasti on just tolle värava ees kunagi seisnud Aabraham ise ja just sellest väravast on juttu 1.
Moosese raamatus ( 13 : 14 ) : Kui Aabraham kuulis , et ta vennapoeg oli vangi viidud , siis ta viis välja oma kodakondsed , kes tema peres olid sündinud , arvult kolmsada kaheksateist , ja ajas vaenlasi taga kuni Daanini .
Mitte ainult Jeruusalemm
Iisrael on niisiis midagi hoopis enamat kui ainult Jeruusalemm .
Aga muidugi on seal ka Jeruusalemm , kus õhk on lausa raske religioossusest .
Linnatänavatel tunnetab seda eeskätt läbi inimeste , kes hoolimata rahvaste , religioonide , riikide , organisatsioonide jms . vastuoludest siiski rahumeelselt üksteise kõrval toimetavad .
Oimulokkide ja kiipadega ortodokssed juudid , maksimaalselt kinni kaetud araabia naised , turbanites ja halattides beduiinid , frantsiskaani ja lugematute muude ordude mungad-nunnad .
Seevastu olemasolevad Jeruusalemma müürid pärinevad näiteks alles türklaste ajast , seega siis 16. sajandi algupoolest , ja kulgevad hoopis teisalt kui ca 3000 aastat tagasi kuningas Taaveti ajal .
Jeruusalemmast ja seal ristuvatest religioossetest emotsioonidest räägitakse teiste Iisraeli paikadega võrreldes siiski suhteliselt palju ja nii peatuksin vaid millelgi niisugusel , mida võiks ehk nimetada ka au- või mälestussambaks juutide vabadust armastanud esivanematele .
Jeruusalemma Templimäe jalamil on nimelt igaühel võimalik näha tohutuid kiviplokke , mis praegugi lebavad hunnikus täpselt samamoodi , nagu Rooma sõdurid nad Juudi sõja ajal ( 70. aastal ) kunagi Teise templi küljest lahti kangutasid ja Templimäelt alla heitsid .
Need kivimürakad panevad mõtlema mitte niivõrd juudi ehitusmeistrite oskustele , mis võimaldasid taolistest plokkidest templi püstitada , vaid selle viha suurusele , mis andis roomlastele jõudu oma lammutustöö tegemiseks .
Aga suurte impeeriumide viha oma vabaduse eest võitlusse tõusnud väikeste rahvaste vastu on ikka suur olnud .
Ja ega siis roomlased ainult Jeruusalemma laastamisega piirdunud - nii Juudi sõja kui teiste ülestõusude mahasurumisel rakendati põletatud maa taktikat , mis andis oma panuse Iisraeli looduse laastamisse .
Kuningas
Iisraelis tuleb teisalt siiski tahtmatult ka imetleda Rooma impeeriumi ja kultuuri vägevust .
Juba ainuüksi fakt , et sellele väikesele maalapile Vahemere ja Jordani vahel on püstitatud neli rooma teatrit ( Beet Seanis , Samaarias , Sepporis ja Kaisareas , viimases näiteks lisaks veel kaks hipodroomi ) tekitab omamoodi aukartust .
Kõikvõimalike rooma-stiilis ehitiste puhul meenub aga eeskätt kuningas Heroodes Suure nimi .
On neid , kes väidavad , et juutidel on olnud kolm suurt kuningat - Taavet , Ahab ja Heroodes Suur .
Kui Taavet oli usumees , siis kaks ülejäänut rohkem osavad mängurid suures maailmapoliitikas .
Roomameelne ja 40. aastal e.m.a.
Rooma Senati otsusega Juudamaa kuningaks kuulutatud Heroodes Suur ( päritolult hoopiski idumealane ehk edomlane ) valitses suuremat osa Palestiinast aastail 37 - 4 e.m.a.
Tema poliitikuvõimeid iseloomustab hästi toimetulek Antoniuse ja Octavianuse konfliktis , milles ta astus poliitilise eksisammu Antoniust toetades .
Pärast Antoniuse ja Kleopatra kaotust Octavianusele Aktioni lahingus 31. aastal e.m.a.
jätkus tal tarkust / julgust sõita Rooma ja astuda tulevase keiseri ette .
Heroodes olevat öelnud Augustusele otse , et oli Antoniuse hea sõber , ja rõhutanud seejärel , et sama ustav saab ta olema ka Octavianusele , kui too tema sõpruse vastu võtab .
Keiser oskas taolist otsekohesust hinnata ning Heroodes Suurest sai paljudeks aastateks üks võimukamaid mehi keisririigis .
Ja kui Heroodes asus Vahemere kaldale välja ehitama uut residentsi ning sadamat , siis nimetas ta tolle oma Rooma patrooni auks Kaisareaks .
Aga Heroodes laiendas ka Templimäge , tema paleed kerkisid Jeruusalemmas , Samaarias , Jeerikos , Masadas ja paljudes teisteski paikades , tema eestvedamisel on ehitatud lausa meeletult palju .
Ühe oma kaljulossi-kindluse - Herodeioni - lähistele olevat Heroodes Suur ka maetud , kuigi haua asukohta pole seni suudetud avastada .
Elu lõpuperioodil paljude haiguste , sealhulgas gangreeni käes vaevelnud ning üldiselt julma , tujuka ja võistlejate , eeskätt Hasmoneide suguvõsa ees pidevat hirmu tundva kuninga kuulsuse omandanud Heroodese taotlusi juutide kuningana ja suhtumist rahvasse iseloomustab aga ehk veidi teisest küljest fakt , et näiteks Masada Heroodese-aegsed mosaiigid on igati kooskõlas juudi tavadega .
Heroodes Suure poegade Heroodes Antipase ja Heroodes Filippusega on aga seotud oma aja suur seksiskandaal : Filippuse naine Heroodia jättis nimelt mehe maha ja hakkas elama koos tolle venna Antipasega .
Skandaal oli nii ulatuslik , et selle kaja jõudis Uude Testamentigi - abielulahutuse teemat käsitleb Jeesus Markuse evangeeliumi 10. peatükis ilmselt just nimetatud sündmuse mõjul .
Heroodes Suurel endal oli 10 naist ja 14 last , tema pojapojapoeg Heroodes Agrippa II oli viimane Juuda kuningas , kelle valitseda olid mõned Põhja-Palestiina ja Lõuna-Süüria alad ning kelle residents asus Filippuse Kaisareas , paigas , mille nimena on aegade jooksul siiski püsima jäänud hoopis Kreeka jumal Paan'ist tuletatud Banijas ja kus Matteuse evangeeliumi ( vt. 16 : 19 ) järgi Jeesus ütles Peetrusele : “ …
Ma annan sulle taevariigi võtmed … ”
Kärt Jänes-Kapp ( 1960 ) on ajakirja “ Horisont ” humanitaarteaduste toimetaja .
Andrus Mölder
Vastupidiselt laialt levinud arvamusele ei kuulu Mani saar ametlikult Suurbritannia ja Põhja-Iirimaa Ühendatud Kuningriigi koosseisu , vaid on Briti troonile vahetult alluv territoorium , sarnaselt La Manche'i väinas asuvate Jersey ja Guernsey saarega .
Seetõttu ei kuulu Mani saar ametlikult ka Euroopa Liitu .
Suurbritannia ja Iirimaa saare vahel Iiri meres asub väike , vaid ligikaudu 572 km 2 suurune Mani saar , mis on keldi sugu rahva mänkside kodumaa .
Saarel on mänksi keeles kaks nimekuju - Ellan Vannin ja Mannin .
Ühe versiooni kohaselt tähistavad mõlemad Manannan'i saart ja tulenevad saare kaitsja , merejumal Mannanan Mac Lir'i nimest .
Teise arvamuse järgi viitavad saare algsed , võõrkeelsed nimed mägisele maale ja mänksikeelne nimetus on hilisem tuletis .
Ptolemaios nimetas Mani saart Mona Secundus ' eks , 70 km lõuna pool asuvat , Walesi ranniku lähedale jäävat Anglesey saart aga omakorda Mona Prima'ks .
Hiljem on Mani saar ladina keeles olnud tuntud kui Mona ja Monapia .
Kõmri allikates leidub 1154. aastast nimetus Manaw ( millist nimekuju kasutatakse kõmri keeles Mani saare kohta tänini ) ; Skandinaavia saagades aga Mon ja Maon .
Eestikeelne Man tuleneb ingliskeelsest Isle of Man .
Kaks hiiglast kaklesid
Ühe legendi kohaselt tekkis Mani saar iiri ja inglise hiiglase omavahelisest kemplemisest .
Üks hiiglane visanud teist mullakamakaga , ei tabanud aga märki ja kamakas kukkus Iiri merre - nii tekkinudki Mani saar .
Viimane paikneb nelja ümberkaudse rahva suhtes peaaegu keskel : Šotimaani on ligikaudu 30 , Inglismaani 50 , Iiri saareni 60 ja Walesini 70 km .
Saar , mis allub kuningannale
Vastupidiselt laialt levinud arvamusele ei kuulu Mani saar ametlikult Suurbritannia ja Põhja-Iirimaa Ühendatud Kuningriigi koosseisu , vaid on Briti troonile ( käesoleval ajal kuningannale ) vahetult alluv territoorium ( ametlikult alates 1828. aastast ) , sarnaselt La Manche'i väinas asuvate Jersey ja Guernsey saarega .
Seetõttu ei kuulu Mani saar ametlikult ka Euroopa Liitu , kuigi sisuliselt on kujunenud olukord , kus saareelanikud ei pea täitma paljusid euronorme , kuid saavad kasutada enamikke Euroopa Liidu hüvesid ( vaba liikumine jms ) .
Mani saar on väiksusele ( põhjast lõunasse maksimaalselt 48 ja idast läände 16 km ) vaatamata küllaltki mägine , selle keskosa ulatub kuni 621 meetrit üle merepinna .
Saare rannikud on väga kaljused , keskosas vahelduvad niidud väikeste metsasaludega .
Harimiskõlblikku maad on 9 , metsi 6 , karjamaad 46 , mägiseid alasid 25 ja muid alasid ( asulad , teed jms ) 14 protsenti saare pindalast .
Edelaranniku lähedale jääb väike kaljune saar Calf of Man , mis käesoleval ajal on tervenisti linnukaitseala .
Mani saarel valitseb mereline kliima .
Suved on seal üpris jahedad ( keskmine temperatuur augustis , kõige soojemal kuul kõigest +14,3 oC ) ja talved üsna soojad ( keskmine temperatuur jaanuaris +4,9 oC ) .
Sajab seejuures küllaltki sagedasti - aastas keskmiselt 1140 mm ehk kaks korda rohkem kui Eestis .
Saare floora ja fauna on vaesed .
See-eest on aga nn. mänksi kass ( tegelikkuses kaks ligilähedast kassiliiki , kelle päritolu on siiani teadmata ja pole suure tõenäosusega seotud Mani saarega ) oma iseloomuliku saba puudumise ja hüpleva kõnnakuga tuntud pea kogu maailmas .
Veelgi enam , kuivõrd populaarset mänksi kassi seostatakse traditsiooniliselt Mani saarega , on temast saanud saare üks olulisemaid sümboleid .
Maksuparadiis
Mani saarel elas 2000. aasta juuli lõpus 73 117 elanikku ( 1987 - 64 100 ) , mis tähendab , et tegemist on küllaltki tihedasti asustatud piirkonnaga ( 127,8 inimest km 2 kohta ) , eriti kui arvestada elamiskõlbulikku maad .
Mani saare tähtsaim linn ja halduskeskus on Douglas , mänksi keeles Doolish , kus elab ligikaudu 29 000 elanikku .
Teised tähtsamad linnad on Castletown ( mänksi Balley Chashtal ) , Peel ( Purt ny h ' Inshey ) , Ramsey ( Rhumsaa ) , Port Erin ( Purt Chiarn ) .
Majanduslikus mõttes on maksuparadiisina tuntud Mani saar olnud viimastel aastakümnetel väga edukas .
2000. aasta alguses oli näiteks tööpuuduse määr kõigest 0,7 protsenti .
Saare eelarves oli 1999. - 2000. finantsaastal ( algus 1. aprill , lõpp 31. märts ) tulusid 816 miljonit USD ( ligikaudu 1,5 miljardit krooni ) , kuid kulusid kõigest 504 miljonit USD ( ligikaudu 0,91 miljardit krooni ) ehk teisisõnu oli eelarve ülejääk 38,2 protsenti !
Majanduslik heaolu väljendub ka küllaltki kõrges keskmises elueas , mis meestel on 74 ja naistel 81,1 aastat .
Saarel on 68,5 km raudteid , millest 43,5 km on elektrifitseeritud .
Ligikaudu 800 km pikkune maanteevõrk koosneb eranditult väga headest kõvakattega teedest .
Saarel on üks lennujaam , kolm keskmise suurusega sadamat ja mitmed väiksemad , mis mõeldud jahtidele .
Väljaspool asulaid ei ole Mani saarel liikluses siiani kiirusepiiranguid .
Samas on saarel künklikust maastikust tulenevalt väga vähe sirgeid teelõike .
Alates mesoliitikumist
Mani saar asustati teadaolevalt juba mesoliitikumis .
Varasel rauaajal tulid saarele elama briti keelt kõnelevad keldid .
5. sajandil asus saarele elama palju Iiri misjonäre , kes tõid kaasa teise keldi keele , nn. vana-gaeli keele pealetungi .
Umbes 8. sajandi keskpaigaks rääkis kogu saare elanikkond vana-gaeli keelt .
800. aasta paiku algasid muinasskandinaavlaste rüüsteretked ning üsna kiiresti läks kogu saar Norra viikingite kontrolli alla .
Just Norra võimu ajast pärineb Mani saare senini kehtiv valitsemissüsteem .
Norra võim tähendas ka vana-norra keele levikut , seda eelkõige ülikkonna seas .
1263 alustas Šotimaa viikingitega võitlust läänepoolsete saarte ( eeskätt Hebriidide ) pärast ning 1266 oli Norra kuningas sunnitud ka Mani saare Šotimaale andma ( odavalt müüma ) .
Sellest ajast alates algasid saarel väga rasked ajad , sest asukoha tõttu muutus see kiiresti Šoti- ja Inglismaa omavaheliste võitluste tallermaaks .
Umbes samaks ajaks olid vana-gaeli keelest välja kasvanud mänksi , iiri ja šoti-gaeli keel , mistõttu vallutajad ja vallutatud küll keeleliselt üksteist põhimõtteliselt mõistsid , kuid kaugeltki mitte täielikult .
Inglismaa püsivama kontrolli alla läks saar 1341.
Kui eelmiste võõramaiste valitsejate all olid kohalikud ülikud säilitanud oma privileegid ja kuuluvus ühe või teise kuningriigi koosseisu tähendas vaid maksude maksmist , siis Inglismaa võim tähendas ka sisulise valitsemisõiguse üleminekut Inglismaalt saabunud “ isandatele ” , kes ise nimetasid ennast algul Mani kuningateks , hiljem Mani lordideks .
1406 andis Inglise kuningas saare inglase sir John Stanley otsese võimu alla .
Viimase järeltulijad valitsesid saart üsna autonoomselt kuni 1736. aastani .
Siis läks saar James Murray , Atholli hertsogi võimkonda ning kuigi kogu Briti kuningriiki sel ajal oluliselt tsentraliseeriti , jäi Mani saar ikka veel sisuliselt iseseisvaks .
Selline vastuolu riigi üldise arenguga ärritas Briti trooni aga üha enam , ning 1765 tühistas Briti Parlament Mani saare autonoomia , tuues ettekäändeks salakaubanduse arendamise saarel .
1866. aastal vähendati saare omavalitsuslikke õigusi veelgi ning sellest ajast alates hakkas Briti kroon ise määrama ka saare haldurit ( tiitel , mida Man saare haldur tänini kannab , on inglise keeles Lieutenant Governor ) .
20. sajandil on Briti Parlament Mani saare omavalitsuslikke õigusi suurendanud .
Kõik piirkonna siseküsimused , sh. isegi maksude kehtestamine ning territoriaalmere haldamine on antud saare omavalitsuse kompetentsi .
Briti võimu all on üksnes välisküsimused ning järelvalve selle üle , et saare võimuorganid oleksid demokraatlikult valitud .
Nii on Mani saar muutunud üheks kõige suuremate autonoomsete volitustega rahvuspiirkonnaks kogu Euroopas .
Mänksi keel
Inglaste võimu alla sattudes muutus inglise keel kiiresti peamiseks ametlikuks asjaajamise keeleks , kuid lihtrahva hulgas jäi mänksi keel veel sajanditeks esmaseks .
Ka ei kaotanud mänksi keele kasutamist ametikeelena täielikult , kuivõrd uute seaduste ettelugemine toimus ka mänksi keeles ning kohtuteski kasutati seda sagedasti .
Võrreldes teiste inglaste valitsemise alla jäänud keldi keeltega oli taoline olukord täiesti erakordne , sest üldiselt ignoreeris inglaste poliitika teisi keeli täielikult ja nende kasutamist püüti takistada väga karmide karistuste abil .
Vaatamata visale püsivusele hakkas mänksi keel ( mänksi keeles Gaelg Vanninagh ) 19. sajandi esimesel veerandil siiski ka lihtrahva suhtluskeelena inglise keele ees taanduma ning 20. sajandi alguses kasutati seda veel üksnes vähestes peredes koduses vestlusringis .
Mänksi keele hääbumise põhjustena võib muu hulgas välja tuua mänkside väga väikese rahvaarvu ning sellest tulenevalt äärmiselt napi mänksikeelse kirjanduse , 18. sajandi teisel poolel järsult vähendatud autonoomia ning sellega kaasnenud inglaste kasvava migratsiooni saarele , 1825. aasta majanduskriisile järgnenud mänkside massilise väljarände ja alates 1830. aastatest hoogustunud turismi arengu .
20. sajandil on mänksi keele kasutajate arv vähenenud vähemalt järgmist jada pidi : 1901 - 4419 , 1911 - 2382 , 1921 - 896 , 1931 - 531 , 1951 - 355 , 1961 - 165 , 1971 - 284 kõnelejat .
Mitmete uurijate arvates on need arvud alates 1931. aastast aga selgelt üle paisutatud ning viimane sünnipärane mänksi keele rääkija ( Ned Maddrell ) suri 1974. aastal 97 aasta vanuselt .
Kolmandate uurimuste kohaselt loendati 1950. aastatel siiski kümmekond mänksi keele kasutajat .
Õnneks on säilinud rida mänksikeelseid lindistusi , mistõttu on teada , kuidas hääldasid seda keelt need , kellele see oli emakeeleks .
1991. aasta rahvaloendus näitas nende arvu olulist suurenemist ( ligikaudu 640ni ) , kes püüavad mänksi keelt kõnekeelena kasutada , samas kui keelt soravalt valdavate inimeste arv oli jätkuvalt väike .
Käesoleval ajal hinnatakse mänksi keele kasutajate arvuks ligikaudu 800 inimest ehk umbes 1,1 protsenti saare elanikkonnast .
Vaatamata vähesele mänksi keele kasutamisele peab üle 80 protsendi Mani saare elanikest ennast mänksideks .
Mänksi keel kuulub keldi keelte gaeli rühma ning tema lähemad sugulaskeeled on väljasuremisohus olevad ( šoti ) gaeli ja iiri keel .
Mõnevõrra kaugemad sugulaskeeled on keldi keelte briti rühma kuuluvad bretooni , korni ja kõmri keel .
Ajalooliselt on tuntuimaks keldi keeleks olnud kolmandasse harusse kuuluv gallia keel , mida räägiti vana-aja lõpuperioodil laialdasel territooriumil Lääne-Euroopa mandriosas .
Olukord praegu
Viimastel aastatel on olukord mänksi keele kasutamise osas mõnevõrra paranenud , mistõttu optimistid loodavad , et mänksi keelt õnnestub täielikust väljasuremisest päästa .
1985 võttis Mani saare parlament vastu resolutsiooni mänksi keele piiratud kasutamisest ametlikus asjaajamises ning ühtlasi loodi valitsuse poolt toetatav nõuandva funktsiooniga keeleühing ( mänksi keeles Coonceil ny Gaelgey ) , mis hakkas välja töötama mänksi keele ametliku kasutamise korda .
Tegutsemist jätkab juba 1899 loodud Mänksi Keele Selts ( Yn Cheshaght Ghailckagh ) , mis propageerib mänksi keele kasutamist igapäevakeelena ja organiseerib keeleõpet .
Tegutseb ka Mänksi Keele Sõprade Ühing ( Caarjyn ny Gaelgey ) , mille eestvedajaks on Mani saare parlamendi liige ja aktiivne mänksi keele kaitsja Peter Karran .
Ühing tegutseb peamiselt täiskasvanute keeleõppe vallas .
1990. aasta uurimused näitasid , et 36 protsenti saare elanikest sooviks , et mänksi keelt õpetataks ka koolides .
Tegemist on erakordselt positiivse tulemusega , kuivõrd veel paarkümmend aastat tagasi tundus , et mänksi keel pakub huvi vaid oma ala fanaatikutele .
Septembris 1992 alustatigi vabatahtlikke keeleõpinguid mõnes koolis , kuigi nende ametlik maht on olnud lausa naeruväärne - pool tundi nädalas .
Nüüdseks on mänksi keele õpingute mahtu suurendatud ning loodud on ka esimesed mänksikeelsed mänguringid koolieelikutele .
Mänksikeelseid saateid on alustanud kohalik raadio .
Iiri pank on viimastel aastatel välja andnud aastapreemia mänksikeelsele originaalkirjandusele ( esimese preemia sai Bob Carswell luulekogu “ Shelg yn Drane ” ( “ Jahtige Riimi ” ) eest ) .
Saarel on alustatudkakskeelsete tänavasiltide ja suunaviitade paigaldamist ning ka valitsusasutustes on võetud suund kakskeelsetele viitadele , kaugemas perspektiivis isegi kakskeelsele asjaajamisele .
Kõige selle tulemusena on tekkinud esimesed pered , kus lapsed on kakskeelsed , osates nii mänksi kui ka inglise keelt .
Seetõttu väidetakse , et üle aastate on jälle olemas sünnipäraseid mänksi keele oskajaid .
Huvitavaid fakte
Mänkside arv on väga väike , kuid nende ühtehoidmine üle kogu maailma on lausa hämmastav .
Mitmel pool tegutseb ka nn. mänksi ühinguid : Mani saarel asub ülemaailmse Mänksi Assotsiatsiooni keskus ; Briti saartel tegutseb viis , Austraalias ja Uus-Meremaal seitse , USAs ja Canadas neliteist ning Lõuna-Aafrika Vabariigis üks Mänksi Selts .
Nüüdisajal on mänkside nimekuju inglise ja mänksi keeles ühesugune - manx .
Tegelikkuses keldi keeltes x-täht puudub ja nii on nimetus manx toorlaen inglise keelest .
Mänkside enda ajalooline nimi oma rahva kohta on manks .
Arvestades , et ka eesti keeles on x-i asemel ikka traditsiooniliselt ks kirjutatud , on üllatavalt paljude rahvusvaheliste x-lõpuliste sõnade kuju eesti- ja mänksi keeles väga sarnane .
Eestlase jaoks on küllaltki omapärased tüüpilised mänksi eesnimed .
Huvitavamatest mehenimedest ja nende tähendustest võiks esile tõsta järgmisi : Aedan ( väike tuli ) , Alister ( kaitsja ) , Cairbrie ( puhas armastus ) , Eamon ( õnnelik rahu ) , Finlo ( kaunis skandinaavlane ) , Gavan ( sepp ) , Kerron ( hall pimedus ) , Peddyr ( kalju ) .
Naisenimedest omakorda Aelid ( iludus ) , Aalin ( ilus ) , Aileen ( päikesevalgus ) , Ainle ( ingel ) , Blaa ( lill ) , Creena ( tark ) , Doona ( salapärane neitsi ) , Eunys ( rõõm ) , Iney ( tütar ) , Meave ( haldjate kuninganna ) , Onnor ( lugupeetud ) , Rein ( a ) ( kuninganna ) .
Nii nagu kõik keldi rahvad , on ka mänkside vanasõnavaramu väga rikas .
Mõned neist : kui üks vaene mees aitab teist vaest meest , siis jumalad naeravad ( näitena mänksi keelest olgu siinkohal esitatud see vanasõna ka mänksi keeles : tra ta un dooinney boght cooney lesh dooinney boght elley ta jee e-hene garaghtee mongey ) ; armastav mees on rumal , kuid armastav vana mees on kõige rumalam ; kui midagi piisavalt kaua oodata , siis see juhtub alati ; mälestus südamest on parem kui mälestus mõistusest ; see , kes räägib sulle teiste eksimustest , räägib teistele ka sinu eksimustest ; see , kes soovib endale veatut sõpra , ei leia sõpra kunagi ; rumal kulutamine on vaesuse isa ; lihtsam on raskustesse sattuda , kui neist välja tulla ; sa ei saa teha head teistele , ilma et sa teeksid head iseendale ; liiga targad eksivad sagedamini , kui liiga rumalad .
Tinvaal
Väikesel Mani saarel on oma parlament , mänksi keeles Tinvaal , mille ingliskeelset nime Tynwald tuntakse vist küll rohkem .
Teadaolevalt on Tinvaal maailma vanim senini tegutsev esinduskoda üldse - esimest korda oli parlament koos hiljemalt 979. aastal .
Seega on sellel algselt viikingite loodud kogul tegutsemisiga üle 1000 aasta ning kogu selle aja jooksul on parlamendi töös olnud vaid üks pikem vaheaeg aastatel 1765 - 1770.
Tegelikult koosneb Ard-whaiyl Tinvaal koguni kahest kojast - viieks aastaks valitavast 24liikmelisest Juhtide Kojast ( Chiare-as-Feed ) , ja 11liikmelisest Seadusandlikust Nõukogust ( Choonceil Slattyssagh ) .
Seejuures on Juhtide Koda ( tuntud ka nime Taxiaxi all ) alamkoda ja Seadusandlik Nõukogu ülemkoda .
Nimetus Tinvaal tuleb muinasskandinaavia ( norse ) keelsest sõnaühendist Thing-vollr , mis tähendas parlamendi välja .
Just keset Mani saart asuval Tinvaali mäel oli ja on mänkside parlamendi jaoks suur tähendus , sest vastavalt muinasskandinaavia traditsioonidele koguneti avarale väljale arutama saare jaoks olulisi küsimusi ning sealsamas toimus ka vastuvõetud otsuste teatavakstegemine .
Nüüdisajal , kui parlament käib koos põhiliselt halduskeskuses Doolishis , loetakse uued seadused Tinvaali mäel iga aasta juulis valjusti ette .
Seaduse jõu saavad administratiivaktid alles pärast seda , kui nad on ette loetud nii mänksi kui ka inglise keeles .
Mänkside jaoks on nende oma parlament jõuline rahvuslik sümbol , mis tuletab meelde , et Mani saar elab paljuski iseenda seaduste järgi , seda juhib kohalik valitsus , seal kehtib oma maksusüsteem ning vaid kohalik elanikkond otsustab valdavas enamuses nende maksude kasutamise .
Kohaliku parlamendiga on seotud ka saare ainus rahvuslik püha - Tinvaali päev 5. juulil .
Mani saarel tegutseb üks kohalik partei : Mec Vannin - Man Nationalist Party .
Nagu nimigi ütleb , on tegemist rahvuslikult meelestatud ühendusega .
Partei ( asutatud 1962 ) eesmärgiks on Mani saare iseseisvus vabariikliku valitsemisvormiga .
Partei ideoloogia põhineb lisaks rahvuslikule enesemääramissoovile ka tõsiasjal , et saar on viimastel aastakümnetel majanduslikult väga hästi ja ilma Briti krooni toeta toime tulnud , mistõttu iseseisvumine ei tohiks kaasa tuua majanduslikke vapustusi , nagu seda kardetakse näiteks Taani Kuningriigi koosseisu kuuluvate Fääri saarte puhul .
Võib väita , et mitte kusagil mujal Briti krooni alluvuses olevatel territooriumidel ei suhtu keskvõim iseseisvuspüüdlustesse nii rahulikult kui Mani saarel .
See ei tähenda muidugi , et Mani saarel lihtsalt iseseisvuda lastakse , sest see tooks kindlasti kaasa iseseisvustaotluste teravnemise šotlaste ja kõmride seas ning võiks kaugemas tulevikus tähendada ühendkuningriigi lõppu .
Iseseisvumismeeleolude “ jahutamiskatseks ” võib pidada ka 2000. aasta novembris saare valitsuse poolt Tinvaali jaoks koostatud aruannet , kus märgitakse , et käesoleval ajal puudub vajadus ja võimalus iseseisvumiseks .
Aruande järgi takistavat iseseisvumist muu hulgas seeläbi keerukamaks muutuvad suhted Euroopa Liiduga , Briti kodakondsuse mittesäilimine ja välisesinduste loomisega seotud probleemid .
Iseseisvumist takistavate suhteliselt otsitud põhjuste kõrval on aruandes siiski ka üks selgelt positiivne moment .
Nimelt ei välistata saare iseseisvumist tulevikus .
ANDRUS MÖLDER ( 1970 ) on finantsanalüütik , kelle hobiks on juba aastaid väikerahvad ja nende sümboolika .
Mani parlamendi lipp .
Mani parlament Tinvaal kasutab omaette lippu alates 1971. aastast .
Sinisel lipul olev kuldse laeva kujutis on pärit keskaegselt Mani saare lordi ( kuninga ) vapilt ning on tegelikkuses pigem inglaste võõrvõimu ( lordid olid inglased ) kui mänkside iseolemise sümbol .
Mani ühenaelase esi- ja tagakülg .
Viimasel on kujutatud Tinvaali mäge .
Mani saarel on kasutusel ( näiliselt ) oma raha - Mani nael , mis on väärtuselt võrdne Briti naelaga .
Seejuures kehtib saarel kõrvuti Mani naelaga ka Briti nael , kuid Mani nael mujal Suurbritannia ja Põhja-Iirimaa Ühendatud Kuningriigis ei kehti .
Huvitav situatsioon tekib siis , kui Suurbritannia ühineb Euroopa Liidu valuutasüsteemiga ning seal hakkab kehtima Euroopa ühisraha euro .
Kuna Mani saar ei ole ametlikult kuningriigi osa , oleks loogiline , kui Mani nael jääks saarel kehtima ka pärast euro kasutuselevõttu seal .
Tõenäoliselt seotakse Mani nael siis väärtuselt küll euroga , kuid saareelanike tunded seoses oma rahaga saaksid igal juhul tugevasti võimendatud .
Mani saare lipul on triskelion ehk Tree Cassyn .
Mänksi kolmjalga kujutav lipp on lipuasjatundjate arvates üks keerulisemaid rahvuslippe maailmas .
Ka mänksi vapil on kolmjala kujutis , mis mänkside juures on kasutusel olnud vähemalt 13. sajandist , kuigi ametliku kinnituse sai praegu kasutatav kolmjalg alles üsna hiljuti , 1996 ( varasem kujutis on säilinud väikesel vapil ) .
Ametlik mänksi kolmjalg on nn. paremasuunaline kolmjalg ehk kujutise jalgade pöiad asetsevad kellaosuti liikumise suunas .
Rahvusliku sümbolina on kasutatud siiski ka vasemasuunalisi kolmjalgu .
Kolmjalg ehk triskelion ise on inimkonna üks iidsemaid sümboleid üldse .
Kõige vanemad dateeritud kolmjala kujutised pärinevad Põhja-Itaalia koopamaalingutest .
Nimetatud kujutist või sellele lähedasi sümboleid ( näiteks neljajalgset svastikat ) on leitud nii muistsest Roomast , Indiast , Pärsiast , Tiibetist , Hiinast , Jaapanist , Kesk- ja Lõuna-Ameerikast kui ka paljudest teistest piirkondadest .
Vana-Kreekas oli kolmjalg kasutusel vähemalt alates 8. sajandist e.Kr.
, seda eeskätt müntidel , vähemal määral keraamilistel esemetel ( vaasidel ) .
Hilisemal ajal oli kolmjalg püha sümbolina kasutusel näiteks Sitsiilias ja mitmel pool Skandinaavias .
Ka Eestis võib kolmjala motiivi kohata , sh. Valjala kiriku kuulsas laemaalingus .
Mänksid arvavad oma kolmjala pärit olevat Skandinaaviast , kus triskelion oli üle taevalaotuse liikuva päikese sümbol .
Mänkside triskelionil ( mänksi keeles Tree Cassyn - kolm jalga ) on seos ka keltide muistse usundiga , täpsemalt nn. kolmekordse ühtsusega , mis on kogu keldi kultuuri üks alustalasid .
Nii näiteks on keltide usundis jumalanna , kellel on kolm kehastust - tütar , naine ja ema ; keltide panteon koosneb kolmest jumalusest : Lugh , Daghda ( Taran ) ja Ogme ; keltide ühiskonnas oli traditsiooniliselt kolm klassi : preestrid , juhid ja nn. tootjad ( kalurid , põlluharijad , käsitöölised jne . ) ; numbril kolm põhines keltide ettekujutus maailmast : kolm eksisteerimise sfääri , kolm põhielementi ( vesi , õhk ja tuli ) jne .
Viimasest tuleneb ka keldi triskelioni nüüdisaegne seletus , mille järgi kolmjala keskel on seisev Maa , mis “ võtab ” elu kolmelt dünaamiliselt elemendilt ehk siis veest , õhust ja tulest .
Mani saare väike vapp .
Nii nagu paljudel teistelgi rahvastel , on ka mänksidel nii suur kui väike vapp .
Väike vapp kujutab endast punase taustaga kilpi , millel on must-valge kolmjala kujutis ning vapi all ladinakeelne moto : Quocunque jeceris stabit , mida võiks tõlkida “ kuhu iganes ta heita , jääb ta seisma ” .
Algselt Šotimaalt pärit moto oli esimest korda kasutusel mänksi müntidel 1688. aastal .
Mani saare suur vapp on sootuks teise tähendusega kui väike vapp .
Kui väike vapp on mänkside rahvuslik sümbol , siis suur vapp sümboliseerib Briti krooni “ õigust ” Mani saarele .
Seetõttu on ka vapi ametlik nimi inglise keeles Arms of Her Majesty in right of the Isle of Man .
Saare suurel vapil on kolmjala värvid samad , mis saare lipul .
Lisaks on kilbi kohal kuningakrooni kujutis , kilbi all kuldse ja hõbedaga lint saare motoga ning kilpi hoiavad kaks moto lindile toetuvat lindu - ( vaataja poolt ) vasemal pistrik ja paremal ronk .
Kummagi linnu sattumine vapile ei ole juhuslik .
Alates 1405. aastast pidi Henry IV otsuse kohaselt Mani saare lord igale Briti monarhile tema kroonimispäeval kinkima kaks jahipistrikut .
Seda traditsiooni viidi järjepidevalt ellu kuni George IV kroonimiseni 1822 !
Ronk seevastu on paljude rahvaste legendide lind .
Kuna Mani saare kultuur on tihedalt seotud viikingitega , siis pole tähtsusetu seegi , et müütide kohaselt saatis Odinit , muinasskandinaavlaste jumalat , kaks ronka .
Ka on nüüdisajal Mani saarel ronga nimi esindatud mitmetes kohanimedes .
NB !
Fotod leiate “ Horisondi ” trükinumbrist !
7. - 13. juulini 2001 toimuvad Mani saarel IX Saarte Mängud
( peasponsori järgi on mängude ametlik nimi inglise keeles teist korda NatWest Island Games ) .
Võisteldakse 15 spordialal ( golf , jalgrattasõit , jalgpall , kergejõustik , korvpall , laskmine , lauatennis , purjetamine , riistvõimlemine , sulgpall , tennis , triatlon , ujumine , vibulaskmine , võrkpall ) .
Kohale oodatakse 22 väikesaare ( elanike arvult ) delegatsioone ( teiste seas näiteks Falklandi saared , St .
Helena , meie lähinaabritest aga Ahvenamaa ja Gotland ) .
IX Saarte Mängud on seotud ka Eestiga , sest neist võtab osa Saaremaa võistkond .
Esimesed Saarete Mängud toimusid 1985 samuti Mani saarel .
Esimestel mängudel võisteldi seitsmel spordialal ja osavõtvaid saari oli 15 ( sealhulgas elanike arvult suured Malta ja Island ) .
Kuna esimesed mängud läksid väga edukalt , loodi Saarte Mängude Assotsiatsioon ( inglise keeles IGA ) ja sellest ajast alates on mängud toimunud iga kahe aasta tagant ( 1987 Guernseyl , 1989 Fääri saartel , 1991 Ahvenamaal , 1993 Wight'il , 1995 Gibraltaril , 1997 Jerseyl ) .
Spordialade arv kasvas 1993. aastal 14-ni ja on 2001 esimest korda 15.
Osavõtvate saarte arv on jäänud 15 ( 1985 , 1989 ) ja 22 ( 1999 ) vahele .
Saaremaa võistkond osales esimest korda 1991 ja kohe küllaltki edukalt - saadi 8 kuldmedalit , 7 hõbemedalit ja 3 pronksmedalit ning oldi sellega 17 saare seas 7. kohal .
Hiljem on Saaremaa võistkond olnud 10.
( 1993 ) , 8.
( 1995 ) , 12.
( 1997 ) ja 11.
( 1999 ) .
Seejuures võideti teistest aastatest rohkem medaleid 1997 ( 23 ) ja teistest aastatest rohkem kuldmedaleid 1991. , 1995. ja 1997. aastal ( 8 ) .
Seniste mängude edukaim saar on olnud Jersey 224 kulla , 191 hõbeda ja 200,3 pronksiga .
Mani saar on teisel kohal 173 kulla , 174 hõbeda ja 170,5 pronksiga .
Saaremaa võistkonnad on Saarte Mängudelt saanud kokku 31 kuldmedalit , 34 hõbemedalit ja 28,5 pronksmedalit .
Harri Jänes
Kui California ülikooli professor Stanley Prusiner ligi kakskümmend aastat tagasi ( 1982 ) väitis , et nn. hullu lehma ja veel mõnda muudki haigust põhjustab viirusest väiksem valgumolekul prioon , mis hävitab peaaju rakke , ei võtnud teda keegi eriti tõsiselt .
Kuid aeg läks ja Stanley Prusinerile määrati 1997. aastal Nobeli meditsiiniauhind , sest selleks ajaks oli selgunud , et prioonid tõepoolest ei vaja paljunemiseks ja tegutsemiseks pärilikku informatsiooni , nagu kõik varem tuntud haigustekitajad - seened , parasiidid , bakterid , viirused jt.
Just Stanley Prusiner ja tema töögrupp tegid kindlaks , et prioonivalk võib esineda kahel kujul , kusjuures üks ei põhjusta mingisugust haigestumist , teine aga küll .
Need valgumolekulid on keemiliselt koostiselt täiesti ühesugused , erineb aga nende ruumiline kuju - tõvestav valgumolekul on valesti kokkuvolditud .
Teadlased on suutnud ka kindlaks teha , et kui too valesti kokkuvolditud prioonimolekul kohtab normaalset , siis ta haarab tolle n.-ö. oma embusesse ning terve prioon omandab tõvestava välise kuju ja omadused .
Ühe ohtliku valgumolekuli asemele on neid tekkinud juba kaks , kuigi selle protsessi täpne ja konkreetne kulg pole veel hoopiski selge .
Edaspidi liituvad nakkuslikud prioonid valgukämpudeks , mis ladestuvad ajus , hävinud närvirakkude kohale aga jäävad mikroskoopilised tühimikud ehk aju muutub urbseks ( sellest ka nimetus ülekanduvad käsnjad ajuhaigused ) .
Inimese loodud tõbi
Prioonhaigustest on ammu tuntud lammastel ja kitsedel esinev kratsimistõbi ehk skreip ( inglise keeles scrape ) , millesse inimesed teadaolevalt nakatunud ei ole .
Veiste käsnjat ajuhaigust ehk veistehullust diagnoositi esimest korda Suurbritannias aastal 1986 , kevadeks 2000 ulatus haigestunud lehmade arv Briti saartel aga juba ligi 180 000-ni .
Kuid prioonhaigusi on kirjeldatud naaritsatel , põtradel , hirvedel , 1986. aastast alates ka loomaaedades elavatel sõralistel ja kaslastel .
Põhjuseks peetakse nii viimastel juhtudel kui ka veiste puhul eeskätt söödajahu , millesse on lisatud loomset päritolu koostisosi .
Just veistehulluse episootia ajal ilmus Inglismaal välja juba 1920. aastaist tuntud Creutzfeldt-Jakobi tõve uus variant , mis esineb peamiselt noortel ja on nõudnud aprillini 2000 juba üle poolesaja inimelu .
Väidetakse , et see on inimese enda loodud , sest söötes skreipisse surnud lammaste lihast ja luudest valmistatud jahu taimtoidulistele koduveistele , “ aidati ” haigustekitajal ületada bioloogiline barjäär kahe loomaliigi - lamba ja veise vahel - ning ta omandas võime nakatada ja surmata nii loomi kui inimesi .
Creutzfeldt-Jakobi tõbe suudetakse hetkel täiesti kindlalt diagnoosida alles pärast haige surma , kui ajus toimunud muutused on mikroskoobis nähtavad .
Elupuhuseid diagnoosimeetodeid ja ravivõimalusi ( sh. teid , kuidas takistada prioonivalgu muutumist haigustekitajaks või kuidas valesti kokkuvolditud molekuli normaalseks tagasi voltida ) alles püütakse välja töötada .
“ Vinge vend ”
Tõvestavad prioonid on äärmiselt vastupidavad .
Neid ei hävita mitu tundi kestev keetmine , auruga steriliseerimine ega keemilised desinfektsioonivahendid .
Näiteks kirurgiriistu pole võimalik prioonidest puhastada , mida tuleb arvestada eriti ajuoperatsioonide läbiviimisel .
Prioonide levikuteed ei ole veel kaugeltki selged .
Kõige tõenäolisemalt nakatutakse veiserupskeid ( eriti aju ) sisaldavate toiduainete kaudu .
Kuid oht võib peituda ka lambalihas , sest katsed näitavad , et lisaks inimesele ohutule skreibile võivad lambad ka veistehullusesse nakatuda , haigustunnuste alusel neil kahel aga vahet teha pole võimalik .
Lisaks sellele on USA teadlased omakorda hoiatanud , et kuigi sead , kanad ja kalad veistehullusesse ei haigestu , võivad tõvestavad prioonid nende kudedes paljuneda .
Loomasöödasse sattudes aga võib näiliselt terve loom nakkusallikaks osutuda ja näiteks ameeriklased nõuavadki loomajahu kasutamise täielikku keelustamist .
Oht võib varjuda ka konservveres , sest tõvestavaid prioone on leitud inimese immuunsüsteemi rakkudes põrnas , ussjätkes , mandlites , vere valgelibledes .
Kui ohtlik võib olla vereülekanne , seda ei tea praegu keegi .
USA-s , Kanadas , Jaapanis ja Saksamaal kehtestati 2000. aasta suvest eeskirjad , mille kohaselt doonoriks ei sobi inimesed , kes on 1980. aastail kauem kui kuus kuud veistehullusest haaratud Suurbritannias viibinud .
Prioonide kohta pole teada ka see , kui pikk on nende poolt põhjustatava haiguse peiteaeg , kui palju veistehulluse tekitajaid läheb vaja inimese nakatamiseks või näiteks kui ohtlik on tapaloomade naha ja luude kollageenist valmistatav zh !
elatiin .
Želatiini tootmisel kasutatakse väga agressiivseid aineid , mistõttu Euroopa Želatiinitootjate Ühing peab nakkusohtu väga väikeseks , kuid kindlalt eitada seda ei saa .
Ka Euroopa Liidu teaduskomisjon leiab , et zh !
elatiini tootmisel hävib küll enamik prioone , kuid mitte kõik .
Niisiis on oht olemas .
Želatiini leidub aga teatavasti kummikarukestes , tarretistes , sültides , aga ka tablettides jm.
Maailma Tervishoiuorganisatsioon ja mitmed teised teadusasutused on siiski üksmeelel selles osas , et piimaga veistehullus edasi ei kandu ning piimatooted on ohutud .
Harri Jänes ( 1925 ) on meditsiinikandidaat , tuntud meditsiinipopulariseerija .
Jüri Peets
Viimasel ajal on märgata ootamatult suurt sebimist muinasteaduse ja muinasaja ümber .
Sensatsiooni tekitasid nii väidetavalt Eesti vanima muinasasula avastamine Pärnumaal Reiu jõe suudme lähedal ( Lodja ) kui ka 19. sajandi lõpul Puurmani lähedalt leitud kahe mammutihamba üllatavalt noored dateeringud .
Ajalehtedes , ajakirjades ja internetis ilmus kümneid teemakohaseid artikleid ja arvamusavaldusi .
Nii “ lodjamammuti ” sensatsiooni kui ka sellest sündinud ebakompetentse müra lähtekoht on üks - leidude vanuse määramine ehk dateerimine ja saadud tulemuste kahjuks mitte alati korrektne interpreteerimine .
Meedia hambusse sattunult hakkasid lugupeetud kolleegide Aivar Kriiska ja Lembi Lõugase poolt algselt esitatud arvamusavaldused ja faktid elama oma elu ning muutusid üldsuse jaoks mõneti desorienteerivaks .
Nii näiteks olid 29. oktoobri saate “ Hommikutelevisioon ” reporteri suu läbi meie vanimad asulad muutunud juba 12 000 aastat vanaks , Tallinna Pedagoogilise Ülikooli üliõpilased usuvad oma Eesti esiajalugu puudutavates arvestustöödes , et mammut oli tähtis lihaloom ning tema võhad tööriistade materjal jne .
Selle põhjuseks on tõsiasi , et keskmisele mittespetsialistist kodanikule jääb meelde eelkõige “ tõeline uudis ” ehk nagu ütleb oma “ Pisiblufi käsiraamatus ” Paul Bahn : Kuna väga vähesed kainelt esitatud avastused ei tekita keskmises televaatajas või kõmulehelugejas enamat laiast haigutusest , peab neid riietama blufirõivastesse : esimene , vanim , suurim kõige paremini säilinud …
Loodetavasti teeb aeg ja lisanduv teave oma töö ning sensatsioonist saab heas mõttes “ laia haigutust tekitav ” tõsiasi .
Ettekujutused jäävad kitsaks
Muinasaega mõõtvateks “ kelladeks ” on mitmesugused dateerimismeetodid .
Alates arheoloogiateaduse tekkimisest ( 19. sajandi esimene pool ) kuni tänaseni on üheks põhiliseks probleemiks olnud muististe dateerimine .
Arheoloogia algpäevil oli asi lihtne - kõik maa seest leitu tuli paigutada kuude või seitsmesse aastatuhandesse , mis lahutas toonaseid uurijaid maailma loomisest .
Sinna pidid ära mahtuma nii mammutid ja ninasarvikud , kelle luid siin-seal leiti , Egiptuse hiilgus ja langus , Rooma impeerium kui Karl Suur .
Sellest ajast on arheoloogia terminoloogias veel tänaseni kasutusel termin kelt ehk keldi kirves lihvitud kivikirve tähenduses .
Nimelt omistati need Euroopas rauaaja alguses ilma teinud keldi elanikkonnale , keda , erinevalt tsiviliseeritud roomlastest , peeti barbariteks , kellele kivikirves just paras .
Muid võimalusi ei osatud näha .
Õige pea tegi aga erakollektsioonidesse ja muuseumidesse kogunenud materjal oma korrektuuri .
Senine “ ühekihiline ” ettekujutus muinasajast jäi kitsaks ning sundis taas pöörama pilgu antiigist pärineva kivi- , pronksi- ja rauaajastu ideele , mis taani arheoloogi Christian J. Thomseni poolt 1819. aastal praktikasse juurutatult püsib põhimõtteliselt tänapäevani .
Kiviaeg ise on jagunenud veel kolmeks - vanem , keskmine ja noorem , millest esimene hõlmab inimajaloost ( ligi 2 miljonit aastat ) lõviosa .
Võrdlemise ja eraldamise teel jõuti kolmeperioodisüsteemini .
Kui siis võrdlusmeetodit hakkas toetama geoloogiast üle võetud stratigraafia ( üheaegselt eseme materjali ja kujuga hakati tähele panema ka nende paiknemist maapinna kihtides ) ning Oscar Monteliuse pool sõnastatud ja ellurakendatud tüpoloogiline printsiip , oli arheoloogia omandanud uue tõhusa relva võitluses aja saladustega .
Need meetodid ja printsiibid koos klassikalise arheoloogia edusammude , egiptuse hieroglüüfide ja kiilkirja deshifreerimise ning antiik- ja keskaja kirjalike allikate üha laiema kasutamisega kaevamistel leitu interpreteerimisel võimaldasid luua muististe ja muinasesemete suhtelise kronoloogia , st. oli võimalik määrata leidude ja leiukomplekside vanust üksteise suhtes .
Probleemiks jäi nende absoluutne dateerimine , mis tähendab nende vanuse määramist alates tänapäevast .
Esimeseks loodusteaduslikuks meetodiks , mis võis anda vastuse sellele küsimusele , oli paleomagnetismi ( ka arheomagnetismi ) meetod , mida katsetati veidi enam kui 100 aastat tagasi geoloogiliste sündmuste dateerimiseks .
Meetod põhineb mineviku ja tänapäevase Maa magnetvälja erinevuste võrdlemisel .
Kõrgel temperatuuril kaotavad rauasisaldusega osakesed mineraalides , sh. savis oma magnetilisuse .
Jahtudes orienteeruvad nad vastavalt Maa magnetväljale ning omandavad ka selle hetke väljatugevuse .
See nn. jääkmagnetism on väga püsiv .
Uuritava proovi taaskuumutamisel ja jahutamisel on võimalik määrata erinevus mineviku ja tänapäevase magnetvälja vahel .
Teades välja muutumist ajas , on võimalik proovi dateerida , eeldusel muidugi , et selle orientatsioon on fikseeritud in situ .
Arheoloogias kasutas seda esmakordselt itaalia teadlane G. Folgheraiter , kes avaldas 1896. aastal artikli etruski vaaside dateerimisest uue meetodi abil .
Tänapäeval pakub see , tänu isotoopdateerimismeetodite arengule , suuresti küll vaid teadusajaloolist huvi .
Radioaktiivne kell
Praeguseks on välja töötatud ja katsetatud enam kui paarikümmmet erinevat “ minevikukella ” .
Tähtsaim nendest on radioaktiivse süsiniku meetod .
Radioaktiivne süsinik ( C14 , poolestusaeg 5570 aastat , joonis 1 ) tekib maa atmosfääri ülemistes kihtides , kus kosmilise kiirguse neutronid ( 1 ) “ löövad ” lämmastiku aatomist välja prootoni ehk vesiniku aatomi tuuma ( 2 ) .
Selle reageerimisel hapnikuga moodustub süsihappegaas , milles tavalise süsiniku aatomi ( massiarv 12 ) asemel on radioaktiivne süsinik ( massiarv 14 ) .
See seguneb atmosfääri alumistes kihtides tavalise süsihappegaasiga ja osaleb koos sellega süsinikuringes - taimedes tekib päikeseenergia toimel orgaaniline aine ( fotosüntees ) , mis satub kõigisse taimtoidulistesse ja edasi juba nendest toituvaisse organismidesse ( 3 , 4 ) .
Selgroogsete puhul ladestub süsinik peamiselt luudes , kasvavates puudes aga selle viimase aasta kasvukihis , nn. aastarõngas .
Sisemistesse kihtidesse seda enam ei sattu .
Organismide surmaga lakkab süsiniku ladestumine ja hakkab tiksuma “ radioaktiivne kell ” , mis mõõdab radioaktiivse süsiniku vähenemist orgaanilises aines ( 5 ) .
Lähtudes C14 poolestusajast on tuletatud nn. süsinikuaasta , mis näitab radioaktiivse süsiniku hulka , mille võrra väheneb selle kogus mingis massiühikus süsinikus ( näiteks 1 g ) aasta jooksul .
Seega on süsinikuaasta konstantne suurus , ei suurem ega väiksem .
Objekti vanuse määramisel mõõdetakse kiirguse intensiivsust , mis väheneb 80 aasta jooksul umbes 1 protsendi võrra .
Vastavalt uuritavas objektis mõõdetud kiirguse intensiivsusele on võimalik määrata teatud vea piires selle vanus aastates .
“ Lõputa puud ”
Kõik näis korras olevat ja 1947. aastal uue dateerimismeetodi esitanud W. F. Libby avastus krooniti 1960. aastal Nobeli preemiaga .
Ometi hakkas just sellel ajal ilmuma publikatsioone , mis seadsid tolle teadusmaailmas juba oma koha leidnud minevikutunnetamise võimaluse kahtluse alla .
Segaduse põhjustasid edusammud teise absoluutse dateerimismeetodi arengus .
Selleks oli aastarõngasdateerimine ehk dendrokronoloogia , mis põhineb puude aastaste kasvukihtide ehk aastarõngaste loendamisel alates puu kasvama hakkamisest kuni tema langetamise aastani ( koorealune kiht ) .
Aastarõngad loetakse ja mõõdetakse uuritavast tüvest saetud kettalt või spetsiaalse õõnespuuriga võetud umbes 0,5 cm jämeduselt südamikult .
Kuna aastarõngad on erineva laiusega , on võimalik leida nende kattumisalad varem langetatud puude aastaringidega ( overlapping ) .
Selleks võetakse esmalt proovipalad elavatest pikaealistest puudest ja vanadest ehitusjäänustest , hiljem sobitatakse skaalasse üha kaugemasse minevikku ulatuvaid fossiilseid tüvesid .
Saadud skaala piirkond , mille rõngaste laiused kattuvad uuritava puiduproovi omadega , annabki võimaluse määrata selle vanust , säilinud koorealuse kihi korral koguni puu langetamise aega ja seda aastase täpsusega !
Kui lõunapoolsetes kuuma ja kuiva kliimaga piirkondades mõjutab aastarõngaste laiust põhiliselt sademete hulk , siis põhjapoolses metsavööndis sõltub puude kasv eelkõige vegetatsiooniaja temperatuurist .
Hilise kevade ja jaheda suvega aastatel on aastarõngad kitsamad ja vastupidi .
Mõnikord võis kevadel puu kasv tagasi tulnud talve tõttu koguni katkeda .
Suve edenedes jätkas puu loomulikult kasvamist , aastakihti tekkis aga õhuke tume vöönd - nn. valerõngas .
Kogenematu silm võib selle pahatihti täie ette võtta .
Seega on aastarõngastega tüvi omamoodi meteoroloogiliseks atlaseks , mille abil on võimalik kombata ka sajanditetaguste aastate hingust .
Klimaatiliste tingimuste piirkondlikud eripärad piiravad valminud dendroskaalade kasutusvõimalusi laiemas maastaabis .
Seetõttu on näiteks Soomes koostatud seitsme erineva piirkonna aastarõngasarjad .
Eestis on enamvähem kasutuskõlblikud skaalad olemas Tallinna ja mingil määral ka Tartu kohta .
Kui näiteks Soome ja Loode-Vene ( Novgorod , Pihkva ) aastarõngasarjad ei ületa oluliselt keskaja künnist , on Kesk-Euroopas ( tänu Saksamaa soodest leitud tammetüvede “ kokkupanekule ” ) praeguseks saadud juba enam kui 10 000 aasta taha ulatuvad pidevad read , mida kujundlikult võiks nimetada “ lõputa puuks ” .
Vastuolud
Dendrokronoloogia täpsus tekitas kiusatuse radiosüsinikmeetodi kontrollimiseks .
Selleks eraldati “ lõputa puu ” aastarõngad ja nende kiirgusintensiivsused mõõdeti ükshaaval ( praktikas viie kaupa koos ) .
Selgus , et radioaktiivse süsiniku ladestumine polnud aastate lõikes sugugi ühtlane , nagu oletas Libby , vaid erines oluliselt keskmisest tulemusest .
Viimasel aastatuhandel oli selle kogus väiksem , kaugemas minevikus aga oluliselt suurem , mistõttu ka süsinikaastates oli objekt tunduvalt noorem , kui seda näitasid aastarõngasdateeringud .
Vastuolust ülesaamiseks hakati uuritava objekti kiirgusintensiivsust kalibreerima puu aastarõngaste analüüsil saadud tulemustega .
Nii selgitati välja aastate vahemikud , millesse sobis suurema või väiksema tõenäosusega uuritavast proovist mõõdetud kiirgusintensiivsus ( nn. dendroparandus ) .
Vastavalt sellele hakati objektide dateeringuid esitama skaalas enne ja pärast Kristuse sündi ( BC ja AD ) , kusjuures objekti tõenäoline vanus langes vahemikku mõnest sajast kuni tuhande ja enama aastani .
Seega asendati süsinikaastate näiline täpsus ( näiteks + / - 50 aastat ) kalibreeritud aastate usaldusväärsusega .
Kiviaja dateerimisel on isegi tuhandeaastane tõenäosusvahemik enam-vähem rahuldav .
Samas oleks näiteks Pulli asula ajastamise kuue sajandiline täpsus absurdne hilisema perioodi puhul , sest näiteks Jüriöö ülestõus ( 1343 ) ja Kurski tankilahing ( 1943 ) paikneksid sellisel juhul samas tõenäosuse kategoorias .
Emad ja tütred
Kuna kalibreeritud aastatel on oma suurim ja väikseim väärtus ning selles vahemikus on iga aasta ette antud tõenäosuste ( 68,3 või 95,4 protsenti ) piires võimalik , ei saa objekti vanust esitada mingi kindla Gregoriuse kalendri aastaga , vaid vahemikuga , millesse ta võiks langeda .
See aga toob kaasa ohu , et tulemusi kasutaval uurijal tekib kiusatus esitada vastavalt oma suvale kas maksimaalselt vanem või noorem tulemus stiilis “ kellele meeldib ema , kellele tütar ” .
See tendents avaldus kahjuks ka viimase aja sensatsioonides : leitud muinasasula esitati võimalikult vanana , mammutihammas aga noorena .
Dendrokalibreeringu näiteks olgu graafik Pulli asulast ( oli Lodja asula dateerimise aluseks ) vanusega süsinikaastates 9600 + / - 120 aastat “ enne sündmust ” ( BP ) .
Viimane märge tähendab 1950. aastat , mis on võetud süsinikdateeringute lähtekohaks .
Hiljem lõid tööstussaastatus ja tuumakatsetused atmosfääri looduslikud protsessid lootusetult sassi .
Graafikult ( joonis 3 ) saame lugeda , et 68,3 protsendise tõenäosusega pärineb proov vahemikust 9205 - 8805 BC , mis tänapäevast tagasi lugedes annaks selle vanuseks 11 205 - 10 805 aastat .
95,4 protsendise tõenäosusega langeks proov vahemikku 9 250 - 8 630 BC ( 11 250 - 10 630 ) .
Nagu näeme on ajaline kõikumine üsna suur - üle 600 aasta ( mammutihambal isegi üle 1000 aasta ) .
Rõhutan veel kord , et etteantud tõenäosuse piires pole välistatud ükski aasta selles vahemikus .
Ka kiviaja ajakülluses annab 600 aastat palju võimalusi .
Näiteks isegi vaid viiekilomeetrise aastamatka puhul oleks see 3000 kilomeetrit !
Pulli ja Lodja asulakohtade vahe on aga kõigest 5 kilomeetrit .
Niisiis on antud juhul tegemist pigem sama seltskonna sesoonsete asulakohtadega ning seega samaaegsetega - jahi- ja kalastuspiirkonnad olid ( ja on ) küttidel-kaluritel väga suured .
Vaevalt toob ka uus dateering midagi kardinaalselt uut - sõber dendroparandus silub väikesed lahknevused ilusti ära .
Inimese ja mammuti kohtumisele Eestimaa pinnal ( viimasele letaalsete tagajärgedega ) ei osuta ükski arheoloogiline leid .
Juba Kunda asula ajal fossiilne ( paarkümmend tuhat aastat vana ) võhakild Lammasmäelt oli aga kindlasti kõlbmatu materjal millegi asjaliku valmistamiseks .
C14-analüüside juures tuleb alati arvestada võimalikke tehnilisi vigu ( saastatus jms . ) , seda eriti üliväikeste proovikoguste juures , mida tänapäeval kasutatakse kiirendianalüüsis .
Seetõttu on suuri proovikoguseid nõudva klassikalisel meetodil saadud tulemused alati usaldusväärsemad .
Kas dendroparanduse ja koos sellega “ laiaksvenitatud ” dateeringu kasutamine teeb arheoloogia keskmisele kodanikule arusaadavamaks või ei , on raske vastata .
Igal juhul võttis see aga arheoloogidelt võimaluse ainult radiosüsinikdateeringutele tuginedes seostada ühte või teist objekti ja selle erinevaid ( põlengu ) kihte mõne konkreetse sündmusega kroonikaraamatust .
Rajajooni
1836 - Christian J. Thomsen avaldab trükis oma kolmeperioodisüsteemi - kivi- , pronksi- ja rauaaeg .
1844 - Boucher de Perthes avastab paleoliitilisi tööriistu Abbevilles , stratigraafia praktiline kasutamine arheoloogias .
1850. aastad - Jens J. A. Worsaae formuleerib mitmes teoses võrdleva arheoloogia põhimõtted .
1885 - Oscar Montelius periodiseerib Põhja-Euroopa pronksiaja , tüpoloogilise printsiibi formuleerimine .
1896 - G. Folgheraiter avaldab artikli etruski vaaside dateerimisest arheomagnetismi meetodil , esimene katse arheoloogiliste objektide dateerimiseks absoluutses skaalas .
1916 - Ludvig von Post formuleerib õietolmuanalüüsi ( plünoloogia ) printsiibid .
Setete stratigraafiline liigendamine õietolmu koostise muutuste põhjal , mis annab võimaluse määrata nende suhtelist vanust .
( Eestis võtab meetodi kasutusele P. Thomsen 1925. aastal . )
Sette eri kihistuste radiosüsinikanalüüsid võimaldavad praegu määrata nende absoluutset vanust .
1929 - Andrew E. Douglass formuleerib dendrokronoloogia printsiibid ja informeerib töö esialgsetest tulemusest - USA edelaosas on saadud 1200-aastane “ lõputa puu ” .
1947 - Willard F. Libby esitab radiosüsinku analüüsi põhimõtted .
1963 - Emil T. Hall esitab termoluminestsentsi meetodi põhimõtted ja esmased tulemused .
Meetodi abil on võimalik määrata keraamika absoluutset vanust .
JÜRI PEETS ( 1952 ) on arheoloog , Ajaloo Instituudi geoarheoloogia ja muinastehnoloogia labori juhataja .
Joonised trükinumbris :
Joon .
1.
Radioaktiivse süsiniku ringkäik looduses ( C. W. Cerami järgi ) .
Joon .
2.
Nii sünnib kalender .
Joon .
3.
Pulli asula C14-dateeringu dendroparandusgraafik .
Punktiirjoonte alla jäävad erinevad tõenäosuspiirkonnad .
Joon .
4.
Muistsete küttide ja kalurite jahi- ja kalastuspiirkonnad olid väga suured .
Joon .
5.
Ilmselt ei muutunud jääajajärgsel Eestimaal inimene mammutile kunagi tervistkahjustavaks .
Kalle Kasemaa
Vahemere idakallast vapustab konflikt juutide ja araablaste vahel .
Ometigi ei kanna ka juudi rahvas sugugi ühesugust ajaloolist kogemust .
Eestlastelegi tuntud Ida-Euroopa ( aškenazi ) juutide kõrval on Euroopas elanud ka näiteks sefaradi juudid , kes tänapäeva Iisraelis on aga sattunud vaeslapse ossa , ehkki nad moodustavad poole riigi juudi elanikkonnast .
Ent just Hispaania juudi kultuur oli see , mis omal ajal tungis välja religiooni seatud piiridest ning kohtus kristliku , veel sagedamini aga araabia mõtlemisega , milles oli talletunud suur osa kreeka mõttetarkuse ja teaduse pärandist .
Kes on kes Iisraelis ?
1948. aastal tekkinud Iisraeli riigi elanikkond on kõike muud kui homogeenne .
Seal elab araablasi ( peaaegu 20% ) - kelle hulgas on muhameedlasi , kristlasi ja druuse , samuti tšerkesse jt. rahvusi .
Põhielanikkond ( juudid ) jaguneb religiooni poolest rabaniitideks ja karaiitideks ( ei tunnista Piibli kõrval muid religiooniürikuid ) ning samaarialasteks , kes peavad pühakirjaks ainult Piibli viit esimest raamatut , kuid kellel on rikkalik , omaette kirjaviisis ning mitmes keeles kirjandus .
Egiptusest ja vähemal määral Lähis-Ida maadest tulnud karaiitide arv ei ületa paarikümmet tuhandet , samaarialased aga on alati elanud Iisraelimaal , nende arv pole kunagi suur olnud ning tänapäeval on neid mõnisada .
Juutidest moodustavad ülekaaluka enamuse rabaniitlikud juudid , kes aga etniliselt jagunevad mitmesse rühma : etioopia , jeemeni , pärsia , buhhaara , kaukaasia , Kesk- ja Ida-Euroopa ( aškenazi ) ning sefaradi juudid .
Enamik juute on asunud Iisraeli viimase poole sajandi vältel .
1000 põgenikku päevas !
19. sajandi keskpaiku elas Türgi võimu all olevas Palestiinas , vanast ajast pühaks peetavates linnades , umbes 10 000 juuti .
19. sajandi lõpul ja 20. sajandi esimesel poolel Euroopat tabanud repressioonide tõttu asus Palestiinasse mitu ümberasujate lainet , kusjuures tulnukate päritolu , maailmavaade või usklikkus oli vägagi eripalgeline .
Iisraeli riigi asutamise ajaks oli Palestiinas ligi 700 000 juuti 70 maalt , lisaks sellele 100 000 juuti DP-laagritest Saksamaalt ja Austriast ning Briti laagritest Küprosel .
1948. aastaks oli Iisraeli koondunud üle 30 000 juudi Türgist ning üle 40 000 ( kõik , kes Teises maailmasõjas olid ellu jäänud ) Bulgaariast ja Jugoslaaviast .
Vähem kui kolme aasta jooksul lisandus 35 000 juuti Marokost , Tuneesiast ja Alzeeriast .
Kahe aastaga saabus ligi 90 000 juuti Rumeeniast .
1950 algas väljaränd Ungarist , 3000 inimest kuus .
Ühe aasta jooksul lisandus peaaegu 30 000 Poola juuti ning aastatel 1950 1951 transporditi lennukitega Iisraeli 120 000 Iraagi juuti .
Jeemeni juudid ( juudi laste suremus Jeemenis oli 800 tuhande kohta , orvuks jäänud lapsed sunniti astuma islami usku ) põgenesid Adenisse ning toodi sealt Iisraeli , 1949. aasta lõpuks sai neid ligi 50 000 .
Pärast seda jätkus juutide ümberasumine Iisareli Lähis-Idast , Põhja-Ameerikast , Euroopast ja Ameerikast .
1952 saabus Iisraeli 1000 põgenikku päevas .
Viimase aastakümne jooksul on Iisraeli asunud üle poole miljoni inimese endise N. Liidu aladelt ( kes väga lärmakalt nõuavad endale erilisi eesõigusi , näiteks vene keele ametlikku kasutamist ) .
Piiblis ühel korral
Tublisti poole - või isegi rohkem - Iisraeli juudi elanikkonnast moodustavad sefaradi juudid .
Nimetus tuleneb heebreakeelses Piiblis ühel korral esinevast sõnast Sefarad , mis juudi traditsiooni järgi tähendab Hispaaniat .
Juudi pärimuse kohaselt tekkisid muistsel Iisraelil sidemed Hispaania aladega juba 10. sajandil e.m.a.
- ajal , mil valitses kuningas Saalomon , kes arendas meresõitu ja väliskaubandust .
Ajalooliselt tõestatuks neid sidemeid siiski pidada ei saa .
Küll on aga kindel , et Elvira kirikukogul Hispaanias 4. sajandil olid kõne all kristlaste ja juutide suhted .
Samuti on teada , et läänegootide võimu all olevas Hispaanias võeti 5. - 8. sajandini ( pärast seda , kui gootide kuningas oli astunud katoliku usku ) vastu juutide-vastaseid seadusi .
Juudi traditsioon ja araabia tsivilisatsioon
8. sajandist , kui muhameedlikud araablased ja berberid hõivasid Pürenee poolsaare , hoogustus sefaradi juutide kultuuriline elu .
Mõne sajandi jooksul tõusis juudi kultuur enneolematule kõrgusele .
Silmapaistvateks keskusteks said Córdoba , Toledo ja Granada .
Esimest korda juudi rahva ajaloos tehti katset ühendada religioosne pärimus filosoofiateadusega .
Juutidel oli tähtis koht Hispaania araabia ühiskonnas : tihti olid nad ülikute nõuandjateks , ihuarstideks ja rahandusministriteks .
Granadat nimetati araabia keeles juudi linnaks , ning suur osa juudi luuletajate , filosoofide ja teoloogide teostest on kirjutatud araabia keeles .
Hispaania araabiakeelsetel juutidel õnnestus luua omanäoline süntees juudi traditsioonist ja araabia tsivilisatsioonist .
Islamifanaatikute ja kristlaste surve all
Juudi kultuuri kuldne ajastu Hispaanias lõppes 12. sajandil Põhja-Aafrikast sisse tunginud rangete islamifanaatikute Almohaadide surve all .
Hulgaliselt juute asus ümber rekonkista käigus üha kasvavatele kristlaste aladele .
Esialgu võeti neid kristlikus Hispaanias hästi vastu , kuid ajapikku kasvasid pinged , mille juures mängisid oma osa ka sotsiaalsed ja poliitilised tegurid .
13. sajandil nõudsid dominiiklased tsensuuri kehtestamist kõigi heebreakeelsete raamatute üle ning juute hakati avalikest ametitest välja tõrjuma .
1391 puhkesid ulatuslikud juutide tagakiusamised Sevillas ja Andaluusias ; sunniviisiliselt ristituid , nn. narraane kahtlustati esivanemate usust kinnipidamises ning nende vastu seati sisse inkvisitsioon .
1492 andis kuningas Ferdinand edikti , mille kohaselt kõik juudid pidid kolme kuu jooksul laskma end ristida või lahkuma jäädavalt maalt , kaasa võtta polnud lubatud raha ega väärisesemeid .
Maalt lahkunute arvu kohta pole täit kindlust : tolleaegsed ajaloolased kõnelevad 40 000 , 300 000 , koguni 800 000 või miljonist ( tänapäeval arvatakse , et väljasaadetuid oli 150 000 - 200 000 ) .
Paljud põgenikud siirdusid naaberriiki Portugali , ent poliitilistel kaalutlustel andis ka Portugali kuningas Manuel 1496 korralduse 100 000 juudil - mis moodustas 16 protsenti elanikkonnast - maalt lahkuda .
Portugalist aasta jooksul mitte lahkunutele korraldati sunniviisiline ristimine ning 15. sajandil langes neid hulgaliselt inkvisitsiooni ohvriks .
Ometi on praegugi , viis sajandit pärast juudiusu keelustamist , Baleaari saartel ja Kataloonias säilinud mõningad juudi kombed , nagu sealiha söömisest hoidumine , liha soolamine juudi tavade kohaselt jms .
Oma kogudused , oma raamatud , oma sünagoogid
Põgenikud Hispaaniast ja Portugalist asusid Türgi riigi aladele ( kus neid kahel käel vastu võeti ) , Hollandisse , Lõuna-Prantsusmaale , Itaaliasse , Damaskusesse ja Egiptusesse .
Kuid kõige enam asus neid ilmselt Marokosse , Alzeeriasse , ja Tuneesiasse Põhja-Aafrikas , ning seda eelkõige selle piirkonna läheduse tõttu , aga ka seepärast , et Põhja-Aafrika araabiakeelne keskkond sarnanes enim sellega , kust põgenikud pärit olid .
Üleöö tekkisid juudi kogukonnad Sofias , Belgradis , Sarajevos , Izmiris , Korful ja Rhodosel .
Sofia sünagoog matkis ehituslikult Toledo oma .
Salonikis tekkisid Kastiilia , Aragoonia , Kataloonia , Toledo ja Lissaboni juutide kogudused .
Põgenikud tõid kaasa hispaania kõnekeele ladino ehk täpsemalt djudezmo ( juudi-hispaania keel ) .
Lastele anti endiselt eesnimesid nagu Vida , Buena , Flora , Estrella , Rosa .
Levinud olid perekonnanimed nagu Benveniste , Montefiore , Toledano , Cordoso jms .
Põgenikud rajasid iseseisvad kogukonnad ega sulanud kokku neis paigus varem elanud juutidega .
Nad andsid välja omi liturgilisi raamatuid ning palvetasid oma sünagoogides .
Iga kogudus püüdis säilitada oma traditsioonid ja eripära .
Tekkis vastuolusid kohalike juutidega , mis võisid püsida sajandeid .
Suhted kohalike juutidega Euroopa linnades polnud teistsugused : Hamburgis , Antverpenis , Amsterdamis ja Londonis vaatasid sefaradid ülalt alla kohalikele aškenazi juutidele ning pidasid neid harimatuteks .
Bordeaux's teatasid sefaradi juudid ametivõimudele , et neil pole mingit tegemist Elsassist tulnud jidišikeelsete aškenazi juutidega .
Londonis ( aga samuti Marokos ) keelati abielusidemete sõlmimine kohalike juutidega .
Osmanite riigis , Ameerikas , Prantsusmaal
Hispaaniast ja Portugalist tulnud juudid andsid tohutu panuse Osmani riigi õitsengule .
Nende kätes oli sultani poliitika ja diplomaatia , nad arendasid käsitööd ja tegelesid kaubandusega , eelkõige väliskaubandusega .
16. sajandil edendasid juudid Türgis kõiki teadusi , kaasa arvatud sõjaasjandus .
Nende hulgas oli arste , õpetlasi , kirjanikke , luuletajaid .
Juudid avasid töökodasid , kaevandusi , koole , tegelesid innukalt raamatute trükkimisega ( juudi trükikojas Marokos ilmus esimene trükitud raamat Aafrika mandril ) .
Kuid esmajoones avaldus nende mõju intellektuaalses elus sellel maal , kuhu nad põgenikena olid asunud .
Ameerika mandrilgi panid esimestele juudi kogukondadele aluse just sefaradi juudid .
16. sajandil tuli Pürenee poolsaare riikidest Lõuna-Ameerikasse marraane , kellel sidemete tõttu Hollandi ja Vahemeremaade sefaradidega oli suur osa Lõuna-Ameerika majanduse arengus .
Brasiiliast inkvisitsiooni eest põgenenud marraanid asutasid esimesed juudi kogudused Põhja-Ameerikas , millele alates 19. sajandist lisandusid aškenazi juutidest ümberasujad .
Pärast Iisareli riigi väljakuulutamisele järgnenud Vabadussõda ( 1948 - 1949 ) halvenes juutide olukord araabia maades ning juudid olid sunnitud sealt lahkuma .
Suurem osa neist tuli Iisraeli , kuid hulgaliselt asus juute Põhja-Aafrika riikidest ka Prantsusmaale , millega sel piirkonnal olid lähiajaloos tihedad sidemed olnud , samuti Ameerika Ühendriikidesse ja Kanadasse .
Suuruselt teine sefaradi juutide kogukond ongi tänapäeval Prantsusmaal .
Piiride ületamine
Hispaania juudi kultuur on rikkaliku juudi kultuuri üheks kõrgpunktiks .
Elades vahetus läbikäimises kristlaste ja araablastega , said Hispaania juudid neilt mitmesuguseid mõjutusi ja väljakutseid .
Tolle aja juudi kultuuri iseloomustab religioosse traditsiooni ja ilmaliku teaduse sõbralik kooseksistents .
Tolle aja juudi õpetlased pole mitte ainult rabid ja kabalistid , õpetajad ja jutlustajad , vaid on samal ajal ka matemaatikud ja lingvistid , arstid , alkeemikud ja filosoofid .
Juudi mõtlemine tungis välja religiooni seatud piiridest ning kohtus kristliku , veel sagedamini aga araabia mõtlemisega , milles oli talletunud suur osa kreeka mõttetarkuse ja teaduse pärandist .
Erilisi tulemusi saavutasid Hispaania juudid usuteaduses , filosoofias , keeleteaduses ja luules .
Võeti tarvitusele keerukaid araabia värsimõõte , ning peagi said need heebrea luulele omaseks ; kuid luulet ja teaduslikke töid kirjutati ka araabia keeles .
Tolle aja luules tehakse vahet nelja perioodi vahel :
1 ) 10. sajandi keskpaigast - 11. sajandi alguskümnenditeni , mil pandi alus tolle ajajärgu kirjandusele ;
2 ) 1020 - 1150 : klassikaline periood , mil elasid luuletajad Šmuel Hanagid ( 993 - 1053 ) , Šelomo ibn Gabirol ( 1021 - 1058 ) , Moše ibn Ezra ( 1055 - 1140 ) ja Jehuda Halevi ( 1075 - 1141 ) ;
3 ) 1150 - 1300 : klassika-järgne ajastu , mil kerkis esile hulgaliselt suuri nimesid , nende hulgas Abraham ibn Ezra ( 1092 - 1164 ) ja Jehuda Al-Harizi ( 1170 - 1235 ) ;
4 ) languse aeg 1300 - 1492.
Kuid luule kirjutamine ja väljapaistvate luuletajate esilekerkimine jätkus muidugi ka pärast seda .
Peale klassikaliseks saanud ning tihti ka liturgias kindla koha omandanud luuleteoste pärineb neilt autoritelt filosoofilisi ja teoloogilisi töid .
Nii kirjutas Jehuda Halevi religioonifilosoofilise teose “ Kusari ” , kus võrreldakse filosoofi , kristlase , muhameedlase ja juudiusulise maailmavaateid .
Šelomo ibn Gabirolilt pärineb tuntud poeem “ Kuningriigi kroon ” , milles autor arendab neoplatonistlikke ideid .
Tema filosoofiliseks peateoseks aga on araabia keeles kirjutatud “ Elu allikas ” , mis tõlgiti peagi hispaania ja ladina keelde .
Tõlgetes sai Ibn Gabirolist Avicebron ning sajandite vältel ei teatud , et tegemist oli juudi autoriga .
Cordobas sündinud ja Egiptuses arstina tegutsenud Moše ben Maimon ehk Maimonides ( 1135 - 1204 ) kirjutas peale arvukate arstiteaduslike ja teoloogiliste tööde filosoofilise teose “ Eksinute juht ” , millest keskajal valmistati mitmeid tõlkeid .
Halevi luule ja Maimonidese filosoofiaga saavutas keskaegne juudi kultuur oma kõrgpunkti .
Hilisemate põlvede hinnangu järgi pole ( seaduseandjast ) Moosesest Mooses Maimonideseni olnud kedagi nendega võrreldavat .
Tugevad traditsioonid
Pärast juutide lahkumist Hispaaniast ja Portugalist kandus rikkalik luulepärand religioossete hümnide ja rahvalike laulude näol esmalt Türgi impeeriumi , kus see segunes kohalike muusikaliste traditsioonidega .
Teise lainena juurdus see Marokos ning kolmandana Itaalias , Amsterdamis , Hamburgis ja Londonis , kus sellele liitusid läänemaise muusika mõjud .
Kuid pidulikumates lauludes suurte pühade ajal on kõigis neis maades hoomatav hispaania-juudi romancero ' de aluspõhi .
Selles väljendub ilmekalt sefaradi juutide kollektiivne mälu , erinevalt aškenazi juutide meloodiatest Poolas , Saksamaal või Venemaal , kus asukohamaade traditsioonid on juudi kultuurile märksa suuremat mõju avaldanud .
Kabala ja müstika
Kuid eriomane pole sefaradi juutlusele ei kõrgetasemeline luule ega lennukas filosoofia või uurimused grammatika vallas .
Eriomane on hoopiski tegelemine kabalaga , kus traagilisest elutundest lähtudes püütakse müstika abil leida vastus eksistentsiaalsetele küsimustele .
Kabala tekkis Provence'is Lõuna-Prantsusmaal vastukaaluks Aristotelese ratsionalistlikule filosoofiale , mille väljapaistvaks esindajaks paljude teiste seas oli olnud Maimonides .
Provence'ist levis kabala lähedasesse Katalooniasse ning sealt ülejäänud Hispaaniasse .
Hispaanias tegutsesid kabalistid Abraham Abulafia ( 1240 - 1290 ) , Josef ibn Gikatilla ( 1248 - 1325 ) ning eelkõige Moše ben Šem Tov di Leon ( 1250 - 1305 ) , kellelt pärineb juudi müstika peateos “ Zohar ” ( “ Sära ” ) .
Sajandite vältel sai “ Zohar ” määravaks juudi müstika edasisele arengule .
Müstiline traditsioon elas edasi pärast juutide Hispaaniast väljakihutamist eelkõige Safedis Palestiinas , kus tegutsesid Moše Cordovero ( 1522 - 1570 ) , Isaak Luria ( 1534 - 1572 ) , Chajim Vital ( 1542 - 1620 ) ja paljud teised müstikud .
Isaak Luria õpetuse järgi vajavad Jumal ja inimene teineteist , inimese osaks on aidata Jumalat võitluses esialgse täiusliku maailma taastamisel .
Isaak Luria mõtted leidsid laialdast vastukaja hilisemas hasidismis Ida-Euroopas ning sealtkaudu ka Ameerika Ühendriikides ja Iisraelis .
Toledos sündinud ning Safedis tegutsenud Josef Karolt ( 1488 - 1575 ) pärineb tänini kõigi juutide poolt tunnustatud religiooniseaduste kogu .
Vaid Benedictus Spinoza
Sattunud pahatihti üsna algelisse islami keskkonda Põhja-Aafrikas või Osmani riigis , kaotas sefaradi juutlus ajapikku oma sidemed ilmalike teaduste või filosoofiaga .
Uues keskkonnas ei kerkinud esile uusi Maimonideseid või Gabirole ; ka usuteaduses omandas järk-järgult juhtiva koha aškenazi juutlus .
Ainult Amsterdamis marraanide hulgas hingitses kunagine sefaradi juutide huvi filosoofia vastu : sealt pärineb Benedictus Spinoza ehk Baruch d ' Espinoza ( 1632 - 1677 ) , kelle filosoofia jättis aga juutluse puutumata ning avaldas mõju valgustusajale ja saksa idealistlikule filosoofiale .
Olles oma juurtest ära lõigatud , pillatud laiali üksteisest sõltumatuteks kogudusteks üle kogu maailma , kaotas sefaradi juutlus alates 17. sajandist järk-järgult oma jõu .
Juhtivateks keskusteks said Toledo , Córdoba ja Granada asemel Krakov , Vilno ja Odesa .
Uute raskuspunktide läheduses kujunes Theodor Herzli ( 1860 - 1904 ) algatusel sionistlik ideoloogia , mille suurejooneliseks väljenduseks on peaaegu tühjale kohale tekkinud Iisareli riik .
Vaeslapsed
Iisareli riigis on sefaradi juudid sattunud vaeslapse ossa .
Mõne aasta jooksul suurel arvul maale tulnud , olid nad sunnitud leppima ajutiste eluasemetega , mis paraku jäid püsima aastakümneteks .
Pärit algelise elujärjega araabia maadest , tekkis neil kohanemisraskusi moodsas kõrgtehnoloogilises ühiskonnas .
Euroopaliku võitleva eluhoiaku puudumine surus sefaradi juudid ühiskonnas äärealadele .
Käsikäes madala haridustaseme ning töötusega levis kuritegevus ja prostitutsioon ( 1983. aasta andmetel langes 78 protsenti kuritegevusest sefaradi juutidele , 88 protsenti politseinikest ja 90 protsenti vangivalvuritest olid sefaradid ) .
Ehkki sefaradi juudid moodustavad poole Iisareli juudi elanikkonnast , pole nad avalikes ametites võrdsel määral esindatud .
Nii näiteks oli veel mõni aeg tagasi sajast arstist vaid kolm sefaradi päritolu , ministrite hulgas oli sefaradi juute kolm ( 16,6% ) , parlamendis oli neid 120st liikmest 27.
Iisraeli ülikoolides moodustasid sefaradid 36 - 13 protsenti , sealjuures ainult 23 protsenti õigusteaduse üliõpilastest .
Sefaradi juutide suhtes ei ilmuta aškenazi juudid sugugi mitte alati piisavalt mõistmist ja vastutulelikkust .
Nii on küsitud , kas tõepoolest on tegemist ühe ja sama rahvaga , ning sefaradi juudist on saanud laisa , mahajäänud ja harimatu inimese sünonüüm .
Shimon Peres on tunnistanud , et Põhja-Aafrika juudid on Iisraelis rajanud 30 uut linna või asulat ning et sionism , mis oli Kesk-Euroopa juutide soovunelm , on saanud tegelikkuseks Põhja-Aafrika juutide käte läbi .
Jääb loota , et Iisraeli ühiskond teadvustab endale sefaradi juutide probleemi , millele seni ei ole küllaldasel määral reageeritud .
Viivitamine võib ennast valusasti kätte maksta .
Üks juhtivaid Iisraeli päevalehti on tunnistanud , et pinged juudi kogukondade vahel on otsekui viitsütikuga pomm , mis ühel päeval võib plahvatada ( nii puhkesid vägivallaga seotud rahutused 1959 ja 1971 ) .
Oleks loomulik , et dialoog aškenazi ja sefaradi juutide vahel , mis esmakordselt sai võimalikuks pärast aastat 1948 , leiaks süvenemist mõlemalt poolt ning viiks ühtse juudi rahva väljakujunemisele Iisraelis .
Ajalooliselt on see paratamatu , sest sefaradide kuulsad keskused Saloniki ja Istanbul , Korfu ja Tanger ning teised on kadunud üksteise järel .
Neile on jäänud üksnes Iisrael .
Ent Iisraeli ühiskonnas peab tekkima laiem huvi rikka minevikupärandiga ja armetu olevikuga sefaradi juutide vastu .
Seni on seda huvi olnud teenimatult vähe märgata , mida kajastab kas või sefaradi juutide vähene esinemine iisraeli ilukirjanduses ( meeldivaks erandiks selles suhtes on Abraham B. Jehošua romaan “ Härra Mani ” või Šulamit Hareveni “ Päevi näinud linn ” , Tallinn 1999 ) .
KALLE KASEMAA ( 1942 ) on Tartu Ülikooli õppejõud .
Hiidplaneet Jupiteri kuude arv tõusis 2000. aastal 17-lt 28-le .
David Jewitt Havai ülikooli uurimisgrupist viis vastavd uurimused läbi Mauna Kea 2,2 - meetrise teleskoobiga .
Üheteiskümnest leitud kuust olid kümme täiesti tundamatud , ühte oli varem nähtud .
Avastatud kuude läbimõõdud jäävad 3 ja 8 kilomeetri vahele .
Kõik need kuud tiirlevad Jupiterist suhteliselt kaugel ning nende orbiitide tasandid on Jupiteri orbiidi tasandi suhtes kaldu .
Avastatud kuudest kaks tiirlevad ülejäänute suhtes vastassuunas .
Uued kuud on Jupiteri mõjusfääri sattunud ilmselt planeedi varajases elueas , ainult nii saab seletada tagurpidi tiirlevaid kuusid .
Tšiili , Havai ja Arizona astronoomide ühistööna avastati omakorda kuus uut Saturni kaaslast , mille läbimõõdud jäävad 10 kuni 50 kilomeetri vahele .
Avastatud taevakehad tiirlevad ebastabiilsetel orbiitidel umbes 15 miljoni kilomeetri kaugusel planeedist .
Saturni kuude üldarv tõusis sellega 24-ni .
Bild der Wissenschaft
Närvirakkude ja räni sümbioos
“ Inimlik ” arvuti või inimene , kes kannab ajus kiipi - kas see on tulevikumuusika ?
Peter Fromherzil Martinsriedi Max Plancki instituudist õnnestus möödunud aasta oktoobris panna koos töötama kaks närvirakku ja ränikiip .
Kiibilt lähetati signaal esimesele rakule , see edastas selle teisele rakule ning too saatis signaali omakorda tagasi kiibile .
Järgmisena kavatseb teadlane luua juba mitmest neuronist koosnevaid närvivõrke , kus sünapside asukohad on täpselt kindlaks määratud .
Nende võrkude toimimist tahab ta kiipide abil jälgida ja kontrollida .
Mis valdkonnas Fromherzi uuringute tulemusi tulevikus rakendada saab , selles osas on teadlane ise siiski ettevaatlik .
Bild der Wissenschaft
Katseloomad inimkonna teenistuses
Saksamaal kasutati 1999. aastal tunduvalt vähem katseloomi uute ravimite väljatöötamiseks kui varasematel aastatel .
Ametliku statistika kohaselt viidi selgoogsetel katseloomadel läbi 1,1 miljonit protseduuri , mis tekitasid valu või füüsilisi kahjustusi .
40 protsenti nendest olid suunatud uute ravimite ja operatsioonitehnika väljaarendamiseks .
Kosmeetikatoodete väljatöötamiseks ei ole Saksamaal lubatud katseloomi kasutada .
Seevastu geeniuuringutes suureneb loomkatsete arv aastast aastasse .
Bild der Wissenschaft
Ikkagi Aafrika !
Saksa-Šveitsi teadlaste hiljutised geenianalüüsid andsid siiani kindlaima tõestuse , et inimesed pärinevad Aafrikast .
Vastav uurimisrühm analüüsis 53 erineva etnilise grupi DNA-d ja tuli järeldusele , et Homo sapiens jättis oma Aafrika algkodu maha 100 000 aasta eest ning levis seejärel üle kogu maailma .
Geenianalüüs näitas ka , et vanemad inimeste eellased , nagu näiteks Homo erectus , kes enne seda Mustalt kontinendilt välja rändasid , surid ilmselt lihtsalt välja .
Sellele Aafrika-hüpoteesile vaidleb vastu aga grupp antopolooge Alan Thorne'i juhtimisel , kes tugineb Austraaliast leitud 60 000 aastat vana Mungo Man'i geenide analüüsile .
Bild der Wissenschaft
Erootika ka vanas eas !
Paljud inimesed peavad seksi kõrges eas ikkagi veel üksnes meeste privileegiks .
Kuid uuemad uurimused näitavad , et iga teine üle 60-aastane naine näeb erootilisi unenägusid ja kaks kolmandikku neist rahuldavad ennast ise .
Ulrike Brandenburg Aacheni ülikoolist küsitles 52 naist vanuses 60 - 90 eluaastat nende seksuaalelu kohta .
Ta jõudis järeldusele , et vanemad naised ei ole sugugi aseksuaalsed ning seksuaalse rahuldatuse ja aktiivse seksuaalelu vahel ei ole seost .
Naised , kes suhtusid oma kehasse positiivselt , olid ka oma seksuaaleluga rahul .
Brandenburg kritiseerib selles seoses nüüdisaegset iluideaali , mis pidurdab ja surub alla vanemate naiste seksuaalsust .
Bild der Wissenschaft
Bakterid naha kaitsel
Meie nahka ohustavad mitmed stressifaktorid : ultraviolettkiirgus , kuum , külm , soolad ja mitmesugused keskkonnamürgid .
Kasutusel olevad nahakreemid nende eest eriti ei kaitse .
Viimasel ajal on ilmnenud , et selle probleemi puhul võivad aidata mitmesuguste mikroorganismide poolt sünteesitavad ained - nagu ektoiin , mis võimaldab neil elada kõrge soolasisaldusega vees , näiteks Surnumeres .
Üks Witteneri ettevõte on välja töötanud meetodi , kuidas ektoiini toota .
Selleks viiakse mikroorganismid kõigepealt suure stressifaktoriga keskkonda ( kõrge soolasusega vette ) , nende stressitegurite toime järsul peatamisel “ heidavad ” bakterid ektoiini aga oma kehast välja .
Ektoiinitooted võivad kaasa tuua suure pöörde kosmeetikatööstuses .
Need kantakse kreemina nahale , kus nad raku tähtsaid osi kaitsevad ning raku enda “ parandussüsteeme ” stimuleerivad .
Bild der Wissenschaft
Ajaloodoktor ENN TARVEL on laiemale üldsusele tuntud eelkõige kui vanema ajaloo uurija , on ju tema toimetatud näiteks ka “ Henriku Liivimaa kroonika ” viimane väljaanne .
Pärast tagasipöördumist Eestisse Stockholmi ülikooli professori kohalt ( Enn Tarvel töötas Stockholmi ülikoolis aastail 1993 - 1997 ) on tema nimi aga tihtipeale esile kerkinud seoses uuema ajalooga - S-keskuse tegevuse ja Kistler-Ritso Eesti Sihtasutuse kavaga rajada Eesti Lähimineviku Okupatsioonide Muuseum .
Kuidas siis on juhtunud , et olete nii põhjalikult oma uurimisperioodi muutnud ?
Õigupoolest peaks siin eristama kahte asjaolu , n.-ö. juurt .
Kõigepealt seda , et mis tahes erialal tegutsemiseks peab vastav valdkond inimest erutama .
See kehtib ka ajalooteaduse puhul .
Selleks , et mingit teemat ( perioodi ) uurima hakata , peab ajaloolaselegi too kitsam lõik tunduma piisavalt huvitav , et sellesse süüvida .
Kui taoline sügavam huvi puudub , muutub uurimistöö väga vaevaliseks .
Mind näiteks ei ole millegipärast kunagi köitnud arheoloogia - see , mis maa seest välja tuleb .
Kuigi lapsena , see oli veel esimesel Eesti ajal , lugesin ka selliseid äsjailmunud raamatuid nagu “ Muistsed Eesti linnused ” , Eesti ajaloo esimene köide jne .
Aga põnevaks muutus ajalugu minu jaoks ikkagi alates sellest ajast , kui jõuti kirjutatud sõnadeni , tekkis tekst , pandi kirja esimesed saagad jne .
Peale seesuguse üldise suunitluse on ikka olnud ka üksikuid perioode , mis on kerkinud n.-ö. huvi keskmesse .
Näiteks olen alati tundnud romantilist huvi ajalooperioodi vastu , mida võiks ehk nimetada vara-ajalooks - määratleksin seda kui ajaetappi arheoloogilise ( muinas ) ja kirjutatud ajaloo vahepeal .
Seejuures eelistan mina tugineda siiski kirjutatud ajaloole ( sõnale ) põhimõttel , et igaüks jäägu oma liistude juurde .
Kõrvalepõikena olgu öeldud , et minu meelest teevad näiteks väga paljud silmapaistvad arheoloogid vea , kui nad kasutavad kirjalikke ( keele ) allikaid .
Sest pahatihti ei ole neil sellest valdkonnast kõige vähematki aimu ning sageli kistakse mõni fakt lihtsalt mehhaaniliselt kontekstist välja , püüdes niiviisi midagi tõestada .
Parem oleks , kui arheoloog viiks tõestuse läbi ainuüksi arheoloogilise materjali põhjal ning samamoodi kunstiajaloolane vastavalt kunstialase ja arhitektuuriajaloolane arhitektuurialase teabe alusel .
Ja pärast , sünteesi tasemel , kui tekib vajadus koostada üldkäsitlus , pannakse vastavad tulemused kõrvuti .
Lisaks vara-ajaloole on mind alati huvitanud ka uusim ajalugu .
Ja seda sel lihtsal põhjusel , et selles ajas olen ma ise elanud - kaasa arvatud näiteks esimene Eesti aeg .
Olin noil aastail juba ajalehelugeja ja tagantjärelegi vaadates tundub mulle , et küllaltki teadlik maailma asjadest .
Tol ajal räägiti ja arutleti palju muidugi Vabadussõja teemadel .
Aga hiljem hakkas juba ka kaasaeg inimeste tähelepanu köitma .
Siit jõuame küsimuseni , et mis on üldse lähiajalugu ?
Mina ütleksin , et lähiajalugu on selline ajalugu , kus on kerkinud esile need probleemid , mis tunduvad meile tänapäeval tähtsad ja olulised .
Ja see ongi see ajalugu , mis algas 1939. aastal , kui maailm muutus ebastabiilseks .
1939. aastal muutus ebastabiilseks ka Euroopa , Eesti ja näiteks perekondki !
See viimane on minu meelest üks kõige traagilisem asi , mis üldse võis juhtuda - vanemad ei saanud lastele pakkuda enam vähimatki turvatunnet , tagada vähimatki julgeolekut .
Kõik olid nagu suleebemekesed tuule käes .
Selle pöördelise aja vastu on mul niisiis lapsest saadik huvi olnud , aga teatud perioodil ei olnud arusaadavatel põhjustel võimalik vastava ajastu probleeme uurida , sest see oleks tähendanud päriselt parteipoliitilise valetamise teele asumist .
Mina läksin Ajaloo Instituuti tööle 1957. aastal , Hruštšovi ajal .
Siis oli seal vanema põlvkonna mehi , kes minusse väga meeldivalt ja leebelt suhtusid ning mind suunasid .
Ja minu meelest sai sel ajal täiesti tõsiselt tegeleda ainelõikudega , mis olid meeldivas kauguses sotsialismi peateest - nagu näiteks vanema aja agraar- ja asustusajalugu .
Iialgi ei tulnud instituudi direktor või mõni kõrge ülemus ette ütlema , mida tohib kirjutada või mida mitte .
Stalini ajal see muidugi nii oli , aga veidi hiljem võis täiesti rahulikult tegutseda ja tagantjärele pole põhjust midagi maha tõmmata , eriti kui teema ei puudutanud poliitilist ajalugu , näiteks Vene-Liivimaa või Põhjasõda .
Mina hakkasin tegelema Poola ajaga , sest see oli üks valge laik 16. sajandi lõpu ja 17. sajandi alguse ajaloos ( Rootsi perioodiga olid tegelenud juba mitmed uurijad , ka minu kaasaegsed ) , pealegi on just 16. sajand minu jaoks alati olnud üks huvipakkuv periood .
Veidi hilisem Rootsi aeg ühelt poolt ja varasem orduaeg teiselt poolt on mind millegipärast juba tunduvalt vähem köitnud .
Põnev ajalugu lõpeb minu jaoks niisiis 13. sajandi algusega , kui sakslased Eestis kanda kinnitasid , põnevad on ka n.-ö. segased ajad , kui heitlus käis Poola-Rootsi-Taani vahel .
18. sajand ja 19. sajandi esimene pool pole seevastu üldsegi huvitavad , aga teine asi on jällegi ärkamisaeg , mil rahvas hakkas ennast taas avaldama .
Ja siis muidugi lähiajalugu alates 1939. aastast , aga see huvi oli pikka aega vaid teoreetiline , ma lihtsalt lugesin sellest valdkonnast materjale , mis minu kätte jõudsid .
Konkreetsemalt lähiminevikuga tegelema mõjutas mind 1990. aastate lõpul kolleeg Ajaloo Instituudist ja S-keskuse loojaid Jaak Valge .
Alguses tundus see ettepanek mulle isegi veidi naljakas , seda enam , et Rootsis olin rohkem tähelepanu pööranud just varasemale perioodile , viikingiajale .
Käisin tudengitega koos muinaspõhja ja vanarootsi keelt õppimas , lugesin vastavaid allikaid jne .
Aga kui ma 1998. aasta algul Eestisse tagasi pöördusin , siis võetigi mind S-keskuse liikmeskonda ( tollane S-keskus oli omamoodi klubitaoline koondis arhiivi juures ) ja aasta lõpul valiti koguni kuratooriumi esimeheks lähiajaloo professori Jüri Andi asemele .
Nii ma alustasin - alguses siiski põhiliselt kõrvaltvaatajana ja nõuandjana , aga viimasel ajal olen olude sunnil paratamatult ka natuke kirjutanud , peamiselt metodoloogiast ja periodiseerimisest .
Pean tunnistama , et kõigest hoolimata ei ole ma lähiajalugu siiski päris oma asjaks jõudnud võtta , ei ole järjepidevalt , nädalate ja kuude viisi ka arhiivis istunud .
Olete lähemalt käsitlenud metodoloogia- ja periodiseerimisküsimusi .
Kuidas on viimasel ajal muutunud Eesti ajaloo periodiseerimine ?
Periodiseerimine on küllaltki tähtis asi , mis paratamatult kerkib esile igal ajal .
Ei olnud sugugi juhuslik , et kui 1940. aastate lõpul , 1950. aastate algul hakati nõukogude ajalookäsitlust koostama , siis pandi kõigepealt paika periodiseering .
1954. aastal ilmus ju vastav brošüürgi - “ Eesti NSV ajaloo periodiseerimisest ” , mis oli programmiline dokument ja seadis lähtealuse edasisele .
Periodiseerimine kehtestab teatud raamid , mis nõukogude historiograafias olid ette määratud formatsioonide õpetusega .
Nüüd ei ole periodiseerimine küll nii oluline , aga praktilises töös on see täiesti vajalik ja päevakajaline .
Tuleb ju iga raamat või üldteos kuidagi liigendada ja tavaliselt ( eriti kui raamat haarab pikemat ajalõiku ja ei ole just puhttemaatiline ) on kõige käepärasem liigendamise viis kronoloogiline .
ENSV ajaloo periodiseerimisega oli kõik üheselt selge , Eesti ajaloo periodiseerimist ei ole nüüdisajal veel n.-ö. kilbile tõstetud .
Päris mööda sellest siiski ei saa , mina puutusin vastava probleemiga kokku hiljuti Eesti Entsüklopeedia Eestile pühendatud köidetesse kirjutamisel .
Tegemata endale liigset peavalu , jätsin nõukogudeaegse lähenemisnurga lihtsalt kõrvale , kuna ma põhimõtteliselt ei suuda aktsepteerida ühiskondlik-majanduslikke formatsioone tavaliselt kasutataval kujul .
Näiteks feodalism oli minu arvates läänikord , mis eksisteeris Lääne-Euroopas keskajal , ja mis Eestis suri välja kusagil orduriigi lõpul .
Kuigi selle sugemeid võib veel leida muidugi ka Poola , Taani ja Rootsi ajal .
Aga ei ole vähimatki õigustust nimetada feodalismiperioodiks kogu seda pikka ajavahemikku , nagu nõukogude ajalooteaduses .
Eriti naljakas ja naeruväärt on rääkida feodalismist 19. sajandi keskpaigani .
Talupojad käisid 19. sajandil küll mõisas teotööl ning üks keskaja ühiskonnale omastest komponentidest oli seega olemas ( talupojad olid sõltuvuses ja maksid makse teotöö näol ) , aga muid ühisjooni feodalismiga pole sel ajal mitte vähimaidki .
Nii et ma ei teagi , kuidas seda 19. sajandi esimest poolt peaks nimetama - ehk sobiks näiteks mõisamajanduslik kord ehk manorialism .
Ja varasem periood oleks siis lihtsalt keskaeg .
Niisiis periodiseeriksin mina Eesti ajaloo järgmiselt : 13. sajandi alguse Muistne vabadusvõitlus , keskaeg , Vene-Liivimaa sõda ( rõhutan LiiviMAA , mitte Liivi ) , edasi jälle poliitilisest ajaloost lähtuvalt Rootsi-Taani-Poola aeg , Rootsi aeg , Vene aeg ( mida oleks mõistlik liigendada kusagil 18. sajandi lõpus , mil algas reformide periood ) ja 1860. aastatest rahva eneseavaldamise ehk ärkamisaeg , mida kroonis iseseisvus .
Aga kuidas liigendada ajaliselt viimast poolsajandit ?
Mis puudutab edasist periodiseerimist , alates 1939. aastast , siis Kistler-Ritso Eesti Sihtasutus vajab seda juba puhtpraktilistel kaalutlustel , et kavandada muuseumi ekspositsiooni - ei saa ju eksponaate , pilte , heli ja kõike muud läbisegi välja panna .
Sellest lähtuvalt ongi välja töötatud Eesti lähiajaloo 8-astmeline periodiseering .
1998. aasta detsembris korraldati ka ühiskonnateadlaste ühepäevane ajurünnak , kus oli võimalik avaldada mõtteid nõukogude aja periodiseerimise kohta .
Põhimõtteliselt peaks ju nii olema , et eri teadusvaldkondade periodiseeringud on erinevad .
Poliitilist ajalugu liigendatakse teistmoodi kui majandus- või kunstiajalugu .
Jaak Kangilaski oli nendele küsimustele varem mõelnud ja ilmneski , et lähiajaloo periodiseerimise alused kunstiajaloos on hoopis teistsugused kui nad poliitilise ajaloo järgi oleks .
See tähendab , et meie lähiajalugu ei saa liigendada lihtsalt , eeskätt poliitilise ajaloo või siis ka NLKP KK peasekretäride järgi .
See oleks niisama hea , kui hakata Egiptuse ajalugu periodiseerima ainult vaaraode järgi , arvestamata teisi parameetreid .
Nii et hoolimata kõigist “ jõupingutustest ” ei olnud NLKP KK peasekretärid nii vägevad mehed , et kogu ühiskonna elu võiks nende järgi liigendada ?
Ei , ei olnud , isegi mitte Stalin , see “ vägevaist vägevaim ” .
Jääb niisugune tunne , et tema surm iseenesest ei tähendanud veel midagi , stalinism kestis kuni NLKP XX kongressini , kuni Ungari sündmusteni .
Alles pärast seda tekkis teatud leevendatuse ja sula aeg .
Eesti ajaloo esimesed etapid pärast 1939. aastat võiksid olla sõda ja Saksa aeg .
Järgnes periood , mida tinglikult võiks nimetada Stalini ajaks ning mis lõppes umbes 1950. aasta ja kahe sündmusega - suure märtsiküüditamisega ja EKP KK VIII pleenumiga .
Viimased panid “ asja paika ” ja näitasid , et nõukogude süsteem Eestis on välja kujunenud .
Järgnevat aega võiks tinglikult nimetada stalinismiperioodiks ja see kestis 1956. aastani ( XX kongress ja Ungari sündmused ) .
Siis oli tõesti selge , et midagi on muutunud , enam ei olnud surmahirmu ja Siberist tuldi tagasi .
Aga teistpidi oli ka ilmne , et mingisugust Valget Laeva ja abi Läänest ei tule ning igaüks tegi sellest oma järeldused - kes tuli metsast välja , kes laskis endale metsas kuuli pähe , või kes astus parteisse , sest elu tahtis elamist ja tundus , et muud võimalust pole .
Järgnev periood võiks tinglikult kesta 1965. - 1968. aastani , võib-olla peaks selle Tšehhi sündmusteni välja vedama .
Need tähistasid järgmist illusioonide purunemist , Tšehhoslovakkia sündmustele järgnenud aega iseloomustab minu meelest veelgi kõrgenenum küünilisus ja kaasajooksiklus , sest ma ei usu , et nendel noortel vihastel meestel , kes 1960. aastatel kaasa läksid , need eesmärgid nii kõrgesti isamaalised ja sini-must-valged olid , nagu tagantjärgi räägitud juttudest ilmneb .
Edasi tuli juba stagnatsiooni- ja lagunemisaeg , mille vahejoone võiks tõmmata kusagile 1979. aasta kanti - peamiselt majandusajaloolise põhjendusega .
Pärast seda läksid Nõukogude Liidus asjad täiesti uppi , hoogustus venestamine ( 1978. aasta lõpust pärineb salajane määrus vene keele õpetamise kohta ) .
Suurel Venemaal ehk Nõukogude Liidus oli kõik ehitatud naftatulude peale , aga ei suudetud kaasa minna teaduslik-tehnilise revolutsiooniga , ei suudetud majandust ja poliitilist süsteemi moderniseerida .
Seepärast oli päris selge , mis suunas asjad kulgevad , kuigi keegi ei osanud ette näha , et lagunemine nii ruttu käib .
Minagi olin veendunud , et N. Liit kunagi kaob , aga olin ka siiralt veenunud , et minu silmad seda ei näe .
Aga nüüd on juba kümmekond aastat näinud …
Viimane periood oleks rahvuslik ärkamine , mis algas orienteeruvalt 1987. aastast .
Gorbatšovi võimuletulek 1985 ju midagi eriti ei muutnud , kohapeal kulges kõik vanaviisi edasi .
1987. aastal aga koguneti juba Hirveparki ja tuldi välja ka Tartus .
Tekkis konfrontatsioon poliitilise võimuga ja mis peaasi - vähenes hirm rahvahulkades , eriti noorte seas .
Rääkimata siis juba aastast 1988 - laulva revolutsiooni ajast .
Nii jõuamegi 1991. aasta augustini , edasisega S-keskus enam ei tegele .
S-keskus uurib otseselt nõukogude aega , mis õigupoolest hakkab 1940. aastaga .
Ja kui mõnel juhul saame piiri perioodide vahel määratleda paariaastase täpsusega , siis antud juhul päevapealt - esimene punane aasta algas 17. juunil 1940.
Aga ka 1939. aastast ei saa antud seoses päriselt mööda minna , see on midagi analoogilist eeltaktiga muusikas .
Nii et Kistler-Ritso Eesti Sihtasutuse ja S-keskuse uurimisvaldkonnad kattuvad suuresti ?
Kistler-Ritso Eesti Sihtasutuse kavandatud lähiajaloo muuseumi ekspositsioon peaks kajastama nii Vene kui Saksa okupatsiooni aega .
Sihtasutust rahastab Ameerikast üks isamaaline eesti daam Olga Kistler-Ritso , kes on abielus Šveitsi miljonäriga ja kes alguses mõtles kinkida eesti rahvale ühe monumendi .
Prominentsete isamaalaste soovitusel tegi ta oma plaanid siiski ringi ja hakkas toetama muuseumi loomist .
Praeguseks on muuseumil krunt olemas ja lõppenud ka arhitektuurivõistlus , kuhu laekus 51 tööd .
Iga soliidne muuseum arendab ühtlasi teadustegevust ning Kistler-Ritso Eesti Sihtasutus on sellel taustal pööranud palju tähelepanu ajalooallikatele ning allikakriitikale , vastava konverentsi materjalid on ka raamatuna ilmunud .
Allikaõpetuse-alane tegevus tundus vajalik olevat seepärast , et 1987 ja eriti 1888 hakati meil suure innuga tegelema lähiajalooga , mille tulemusel kirjutati aga tihti kas lihtsalt kompilatiivseid artikleid vanade “ Sõdurite ” ja “ Kaitse Kodude ” alusel ilma midagi uurimuslikku tegemata , või siis jutustavaid ülevaateid - võeti mingi arhiividokument , kirjutati see ümber ja avaldati naturaalsel kujul , analüüsimata , küsimusi esitamata .
Kas töötamine keskaegsete ja lähiajaloo allikatega ka põhimõtteliselt erineb ?
Ei , põhimõttelist vahet pole , erinevused on puhttehnilised - kirjasüsteemides , keeles , mis mõnikord võib vanemate ürikute puhul raskusi tekitada .
Aga kõik muud nõuded allika töötlemisele , tema usaldusväärsuse määramisele jne . on täiesti samad .
Näiteks ühe allika küsimus , mille metodoloogid on väga teravalt tõstatanud .
Vanemast ajaloost ilmestab seda probleemi hästi näiteks Herodotose jutustus sküütidest , mida ükski teine allikas ei kinnita .
Kuidas sellesse siis suhtuda ?
Kas see on muinasjutt või midagi rohkemat ?
Ilmselt ei tohiks niisuguseid lugusid tõsimeelsesse ajalukku lülitada , aga ometigi kohtab seda kõigis vanema ajaloo käsitlustes .
Või kogu vanem Rooma ajalugu , alates etruskide kuningatest , mis on kirja pandud ühe allika teabe põhjal ?
Hüperkriitikud viskavad kõik niisugused jutustused ja faktid kõrvale .
Teised väidavad siiski , et taolised lood rikastavad ajalugu .
On ka öeldud , et ajalugu ei pea olema huvitav , ta peab olema õige .
Ka lähiajaloos kerkib see ühe allika küsimus pidevalt esile - näiteks julgeolekuorganite materjalid on ju enamasti ainulised .
Neistoodut ei kinnita mingi teine allikas .
Tihti lähtutakse asja formaalsest küljest - kui on palju tunnistajaid , palju allikaid , siis need kinnitavad üksteist .
Aga seegi pole alati nii .
Näiteks totalitaarühiskondades , olgu siis Goebbelsi-aegses või mõnes muus , produtseeriti massiliselt ühesugust materjali .
Aga kui midagi on lõpmatu hulk kordi korrutatud lendlehtedes , raamatutes ja ajalehtedes , siis see ei kinnita ju veel asja tõele vastavust .
Niisiis - allikaid tuleb kastuda nende taha tungides , rakendades allikavälist teavet kogu ümbritseva tegelikkuse kohta , analüüsides ja mõtestades , et otsustada , kas ja kuivõrd üht või teist allikat usaldada .
Veel üks näide vanemast ajaloost - Skandinaavia Nja ' li saagas on põnev jutustus sellest , kuidas Saaremaal käidi , mis seal tehti ja mida nähti .
Kuidas see rikastaks Saaremaa ajalugu !
Paraku on saaga-uurijad kindlaks teinud , et taoline jutustus esineb mujal ka , see on n.-ö. laenatud jutustus .
Nagu ka Jüriöö-aegne Viljandi kotilugu , mis samuti on lihtsalt rändmuistend .
Arutlemine selle üle , et küllap midagi niisugust võis juhtuda , on tulutu , sest asjaolu , et niisugune motiiv ka mujal esineb , seab selle suuresti kahtluse alla .
Niisugused näited illustreerivad , et pole põhimõttelist vahet , kas töötada vanade või uuemate allikatega .
Tähtis on üles ehitada väärtuste süsteem ja otsustada , mis on tähtis , mida meil on vaja , milliseid allikaid me hakkame kasutama ja milliseid küsimusi neile esitama .
Allikaid on ju tohutult palju ja neid kõiki läbi vaadata nagunii ei jõua .
Väärtussüsteemid on muidugi erinevad .
See on selge , et nõukogude ajaloolased või mõned suured ajaloolased mõnel teisel ajal ehitasid oma väärtusüsteemi hoopis teistmoodi üles kui seda tehakse praegu .
Ja enamgi veel - sellest ilmneb ka niisugune tõde , et objektiivset ajalugu selle sõna igapäevases mõttes ei ole võimalik kirjutada .
Mõned ju unistavad vahel , et võiks kirjutada objektiivse Eesti ajaloo .
Aga mis tähendab objektiivse ?
Niisuguse , mis kõigile poliitilistele jõududele ühtviisi meeldiks ?
Nii päris sini-must-valgetele kui punastele kui roosadele kui internatsidele ?
Sellest ei tule midagi välja , sest igaühel on erinev väärtussüsteem , millest lähtuvalt valitakse ka materjal jne .
Need küsimused on küllaltki olulised eriti sellel taustal , et nõukogude ajal tekkis paljudel kutselistel ajaloolastel n.-ö. allergia metodoloogia vastu , sest kogu aeg räägiti ühest ja samast .
See ei tähenda siiski , et metodoloogia kui selline põhimõtteliselt oleks kõlbmatu .
Mõned väga tunnustatud teadlasedki on deklareerinud oma püüdu empiirilist teadust teha - käia arhiivis , koguda materjale ja kirjutada neist , mis olevatki kogu teadus .
Küsimusi polevat vaja tõstatada !
Nii see siiski päris ei ole , nemadki ei saa metodoloogiata läbi , kuigi nad seda võib-olla igakord ei taju .
Tahes-tahtmata peavad ka nemad metodoloogilisi valikuid tegema ja allikate töötlemisel kerkivad neilgi kõik need samad küsimused üles .
Seepärast ei tohiks metodoloogiast loobuda , seda enam , et metodoloogiamaailm ei piirdu hoopiski ajaloolise materialismiga , mis , muide , ei ole ka oma elu veel ära elanud .
Olles õpetust saanud Tartu alma mater'is , olen minagi ju õpetatud marksist , ja sellepärast põen minagi “ allergiat ” formatsiooniteooria vastu .
Aga näiteks kogu aeg vabasse maailma kuulunud Uppsala ülikool on üks ajaloolise materialismi tugikantse .
Formatsiooniteooriat ja kõike muud sellega kaasnevat kasutavad paljud sealsed uurijad tänapäevani kui ühte väga mugavat skematiseerimise vahendit .
Metodoloogia ühe külje moodustab niisiis ajaloofilosoofia , ajaloo põhimõttelised alustoed .
Aga teiselt poolt hõlmab see ka küsimused , mida eesti keeles tähistatakse sõnaga metoodika ( paljudes keeltes tähistab metodoloogiat ja metoodikat üks sõna ) - konkreetsed võtted ja nipid , mida uurija kasutab .
Ja selles mõttes leidub maailmas igasugu “ imeasju ” , millest meil Eestis veel selget aimu pole .
Näiteks Kistler-Ritso Eesti Sihtasutuse metodoloogiakogumikus astub üles Turu noor ajaloolane Pertti Grönholm artikliga uusimatest meetoditest lähiajaloo uurimisel .
Tema objektiks on Eesti nõukogude ajalookirjutus , mida ta siis lahkab niisuguste ajalooteaduses vähekasutatud ning küllaltki uute ja rabavate meetoditega , nagu näiteks diskursianalüüs , narratiivanalüüs ja argumentatsioonianalüüs , mida on varem rakendatud põhiliselt kirjandusteaduses .
Kuigi teema ise on tuttav , on huvitav teada saada , mida ikkagi mingite sõnadega on tahetud öelda , kuidas nimetab kõiki neid tollal kasutatud loogilisi vigureid ja nippe kirjandusteadus ja formaalne loogika .
Nii et soomlased on meie S-perioodi ajalookirjutuse analüüsimisega kaugemale jõudnud kui meie ?
Nii vist päris öelda ei saa .
Üks asi on see , et selle konkreetse uurimuse objektiks on ENSV ajalookirjutus ( juhendajaks muide Kalervo Hovi ) , keskne on siiski uute meetodite rakendamine , mida on ka Soomes vähe tehtud .
Aga ega ajaloolastel polegi nagu päris oma meetodeid - kunagi rakendati näiteks matemaatilisi ja matemaatilis-statistilisi meetodeid , mis tõstsid esile majandusajaloolist külge .
Aga muidugi , soomlased on väga tublid meie lähiajaloo uurimisel , nagu keskaja osaski .
Ja näiteks pärast sõda , kui eestlased ei saanud siin vastavate teemadega tegeleda , kirjutas Seppo Myllyniemi Saksa okupatsioonipoliitikast jne .
Eesti uurimise suund on Soome üldajaloolaste seas kogu aeg esindatud olnud .
Kistler-Ritso Eesti Sihtasutuse kaugem eesmärk muuseum , aga S-keskuse oma ?
S-keskuse suurim pooleliolev ( kuigi kaugeltki mitte ainus ) projekt on “ Eesti sõjaline ja julgeolekupoliitiline ajalugu 1939 - 1956 ” , mis on kavandatud viie aasta peale ja 10-köiteline .
Selle projekti idee käisid 1998. aastal välja kaks S-keskuse liiget , peaminister Mart Laar ning Erik-Niiles Kross , õnnestus saavutada ka projekti riiklik rahastamine .
Meie tööd toetab ka Rahvusarhiiv , oleme ühendust pidanud Inimsusevastaste Kuritegude Uurimise Rahvusvahelise Komisjoniga jmt . organisatsioonidega .
Ei saa muidugi öelda , et meil neid lähiajaloo uurijaid liiga palju oleks , ja paraku on olemasolevadki hirmsasti koormatud .
Sellest hoolimata loodab S-keskus oma suurprojektiga katta järgmised teemad : aastad 1939 - 1940 ( sh. diplomaatiline tagapõhi ) , esimene nõukogude aasta , sealhulgas eraldi suvesõda ( metsavendade võitlus ) , Saksa okupatsioon , 1944. aasta ( kuni Sõrve sääre lahinguteni ) , Eesti sõjamehed II maailmasõjas , väliseestlased , nõukogude poliitiline süsteem ja kokkuvõttev köide .
Algselt planeerisime avaldada nii allikmaterjale kui analüüsivaid kirjutisi , kuid hetkel tundub , et allikapublikatsioonide osa jääb ilmselt väiksemaks .
Ja kahtlemata on hästi kirjutatud uurimuslik tekst huvitavamgi .
Muuseumi puhul on ju oluline ka esemeline külg , kuidas edeneb vanavara kogumine ?
Lähiajaloo muuseumil on juba mitu tuhat eksponaati , mida esialgu säilitame hoidlas .
Kuid oleme korraldanud ka juba ühe näituse ja 3. aprillil avame Rahvusraamatukogus koostöös Goethe Instituudiga teise ( nende poolt on esindatud STASI-ga seotud materjalid ) .
Tulevase muuseumi ekspositsioon on kavandatud igati nüüdisaegne - virtuaalne , koos heli ja pildiga , aga kindlasti on seal omal kohal ka esemed ja dokumendid .
Kõikvõimalikku informatsiooni okupatsiooniaegade kohta kõigilt huvilistelt oodatakse sihtasutuse büroo aadressil Endla tänav 69 ( e-post krf@mailer.ee ) .
Professor ENN TARVELIGA vestles KÄRT JÄNES - KAPP
Richard Bennett
Üks kõige kiiremini levivaid religioone tänapäeva Läänemaailmas on islam , mille ligikaudne tõlge araabia keelest võiks olla alluma .
Islami traditsioonide järgijaid teatakse aga kui muslimeid ( moslemeid , muhameedlasi ) , mis tähendaks siis need , kes alluvad .
Nagu enamiku teistegi religioonide puhul , on muhameedlastegi hulgas nii innukaid-agaraid fanaatikuid kui ka neid , kes on küll üles kasvatatud kui moslemid , kuid kes igapäevaelus ei täida isegi kõige põhilisemaid islami ettekirjutusi .
Ühe eeskujuliku , distsiplineeritud muhameedlase jaoks eksisteerib viis põhiprintsiipi , mida sageli on nimetatud ka viieks islami sambaks .
Seejuures nõuab just nendest printsiipidest kinnipidamine usklikult nii mõnigi kord märkimisväärset isiklikku eneseohverdamist .
Muhamedi usu viis tugisammast on usutunnistus , palvetamine , ramadaan , zakat ja hadz .
Paganliku panteoni Allahist …
Islami usutunnistus ehk kreedo ütleb , et ei ole teisi jumalaid peale Allahi ja Muhamed on Tema prohvet .
Muhamedi-eelne araabia maailm oli polüteistlik , Allah aga üks paljudest jumalatest , kuigi jumal-looja ning paganliku panteoni tähtsaim liige .
Allah ei olnud oma looduga siiski eriti tihedalt ja lähedalt seotud , mistõttu tollased araablased kummardasid eeskätt ümbritsevaid loodusjõude , mis otseselt mõjutasid nende igapäevast elu ja elatise hankimist ( päike , torm jne . ) .
Aastail 610 - 612 hakkas Meka elanik Muhamed kuulutama , et seesama Allah on saatnud ingel Gabrieliga sõnumi temale ja kogu Meka rahvale .
Kõnealune läkitus kujutas endast õigupoolest käsku lõpetada kõigi teiste jumalate järgmine ning teenida ainuüksi Allahit .
Käsust kõrvalehiilimise puhul ähvardati hukkamõistuga .
Muhamedi aktsepteerisid esialgu vaid üksikud Meka elanikud .
Meka oli juba tollal kujunenud araabia polüteistide palverännakute sihtkohaks .
Sealset suurt musta kivi , mida tänapäeval peetakse meteoriidiks , seostati araabia jumalatega ning selle ümber oli ehitatud pühamu ( Kaaba ) , kuhu oli püstitatud altareid ja mida kaunistasid mitmesugused iidolid .
Kuigi Muhamedi kuulutus levis lõppkokkuvõttes kogu araabia maailmas , toimus see kõik ikkagi alles pärast seda , kui õnnestus maha suruda opositsioon , mis sundis Muhamedi esialgu lahkuma Mekast ja siirduma kõrbeoaasi nimega Mediina .
Muhamedi roll Mediinas sarnanes mõnevõrra ( vahe ) kohtuniku omale , kuid teda ei saa hoopiski samastada niisuguste karismaatiliste kangelaste-kohtunikega , kellest pajatab Vana Testamendi Kohtumõistjate raamat .
Kui Muhamed 622. aastal Mediinasse asus , tõi ta kaasa umbes 200 - 300 pooldajat , kellest Meka moslemite kogukond oli koosnenud .
See rännak on kujunenud nüüdisaegse muhameedliku kalendri algustähiseks .
Muhamed ja tema pooldajad kannatasid vaesust ning viletsust , kuid ootamatute sõjaliste võitude ning kolme Mediina juudi koguduse pagendamise ( või koguni verise hävitamise ) tulemusel saavutas Muhamed 627. aastaks Mediina täieliku alistumise ning ümberkaudsete hõimude toetuse .
… ainujumal Allahini
Islami usutunnistus , mis pärineb kirjeldatud perioodist , väljendab moslemite usku sellesse , et on ainult üks jumal - Muhamedi sõnadele tuginedes too , keda araablased kutsusid Allahiks .
Kreedo see osa rõhutab , et tuleb hüljata mis tahes teised jumalused ning allutada oma usu- , tsiviil- ja eraelu nendele normidele , mis on kehtestanud Allah .
Tõdemusega , et Muhamed on Allahi prohvet , identifitseerib usklik end just nimelt niisuguse islamiga , nagu propageeris Muhamed .
Samuti väljendab see inimese kindlust ja veendumust , et Muhamedi kuulutus oli tõepoolest jumalikku päritolu .
Muhamedile antud ilmutused koondati ühtede kaante vahele umbes 20 aastat pärast prohveti surma ja on tänapäeval tuntud kui Koraan , mis tähendabki ilmutus .
Kreedoga aktsepteeritakse samuti seda , et Muhamed oli prohvet .
Kuna moslemite arvates on Allah sama Jumal , keda teenivad juudiusulised ja kristlased , peavad nad Muhamedi viimaseks paljude prohvetite reas , mis algab Aabrahamiga , kellele järgnesid paljud Vana Testamendi suurkujud , nagu näiteks Mooses ja Taavet , ning ulatub lõppkokkuvõttes Jeesuseni .
Tõepoolest , sõna Allah võib etümoloogiliselt seostada heebrea sõnaga Elohim , mille tähendus on samuti Jumal .
Vana Testamendi järgi oli just Elohim see , keda tundis Aabraham .
Judaismis avaldas Jumal end pärastpoole siiski märksa personaalsema Jahve'na ( Moosesele ja iisraeli rahvale Siinai mäel ) ja kristlastele saabus jumalik ilmutus veelgi intiimsemal kujul - Naatsareti Jeesuse isikus .
Kuigi ühelgi neist personaalsematest Jumala ilmutustest ei ole kohta islami traditsioonis , paigutavad moslemid Muhamedi ometigi võrdväärsena piiblitegelaste kõrvale kui mehe , kes neile järgnes .
Muhamed on moslemite jaoks niisiis viimane prohvet ja Muhamedi õpetus ühtlasi kõige täpsem jumalik ilmutus .
Moslemiks saamiseks tuleb põhimõtteliselt vaid korrata kreedot kogu südamest ja vähemalt kahe muhamediusulise juuresolekul .
Praktikas on islami usku astumine siiski märksa keerukam .
Palvetamine
Ülejäänud islami alussambad defineeris ja institutsionaliseeris prohvet Muhamed ise Mediina perioodil ( 622 - 632 ) .
Nii näiteks on vastuolulisi andmeid selle kohta , kui tähtsaks peeti palvetamist enne Mediinasse siirdumist .
Kuid kindel on see , et just Mediinas kujunes sellest tõsiuskliku moslemi kohustus , mida tuli täita viis korda päevas : umbkaudu koidikul , keskpäeval , pealelõunal , õhtul ja südaööl .
1
Palvetamine tähendab ühtlasi palveks valmistumist , sealhulgas rituaalset puhastumist , kingade jalast võtmist ja palvemati kasutamist , samuti kaasnevad sellega teatud liigutused .
Palvetades tsiteeritakse ka Koraani .
Palvetaja pidi algselt seadma ennast näoga Jeruusalemma poole , Mediina perioodil asendati aga Juruusalemm Mekaga ( võib-olla pärast seda , kui Mediina juudid keeldusid tunnistamast , et Muhamed on nende oodatud Messias ) .
Igatahes pöörduvad kogu maailma moslemid sellest ajast peale palvetades näoga Meka poole .
Mošeedes on selle tarbeks spetsiaalne väike seinanišš , mida kutsutakse gibla .
Näoga gibla poole pöördumine kindlustab , et palvetaja on ilmakaarte suhtes õigesti ( Meka suunas ) orienteeritud .
2 Palve lõpul , kui põlvitatakse ( istutakse kandadele toetudes ) , võib Allahile esitada ka oma isiklikud palvesoovid .
Ühiseks palvetamiseks on ette nähtud reede õhtupoolik .
Sel ajal kogunevad tõsiusklikud , täpsemalt mehed , mošeesse ühispalvele , mida viib läbi üks kohalikest religioossetest liidritest .
Pärast seda peab religioosne õpetaja jutluse , mis enamasti keskendub sellistele teemadele nagu elamine pühendunud moslemina , või kuidas mõista ja tõlgendada neid islami nõudeid , millega indiviid võib n-ö vastamisi seista .
Zakat
Mediina perioodil seati sisse ka kindel maks zakat ( 2,5 protsenti ) uskliku sissetuleku pealt .
See raha läheb erilisse religioossese n.-ö. usaldusfondi , mida administreerib Wakf - moslemiorganisatsioon , mis tegutseb kui teatavat laadi eestseisus .
Nii kogutud vahendeid kasutatakse kas mošeede ehitamiseks või korrastamiseks , islami propageerimiseks , või ka heategevuses , abistamaks teisi moslemeid , kes seda vajavad .
Ramadaan
Püha kuu ramadaan seati sisse tähistamaks suhet Allahi ja moslemite vahel .
Ramadaani ( moslemi kalendri üheksanda kuu ) pühitsemine ise tähendab paastumist - hoidumist nii toidust , joogist ( kaasa arvatud vesi ) kui seksist päevastel tundidel .
Öösel paast katkeb ja siis korraldatakse ühiseid söömaaegu sõpradega või siis mošees .
Mõnes maailma paigas on need omandanud öiste bankettide kuju , kuigi ühiste söömiste algne eesmärk on olnud märksa tagasihoidlikum - koondada osavõtjate tähelepanu Allahile ja sellele jumalikule lahkusele , mis muhameedlastele on osaks saanud .
Algselt langes ramadaan samal ajale , mil Mediina juudid tähistasid paasapühi , ning traditsiooni juured peituvad ilmselt moslemite püüdes sisse seada mingi alternatiiv , mis vastaks juudi kalendri kõige tähtsamale religioossele pühale .
Aga kuna islami kalender on kuukalender , siis gregooriuse kalendri suhtes ( mis teatavasti on päikesekalender ) on selle kuud n.-ö. liikuvad ning taolisest ringlusest tulenevalt langeb ramadaan igal aastal erinevale ajale .
Mõnikord on see kõige kuumemal suveajal , samal ajal kui paar aasta hiljem võib ramadaan langeda kõige külmemale talvekuule .
Hadz
Viimane viiest islami sambast on hadz .
Kui palvetavad muhameedlased pöörasid selja Jeruusalemma ja näo Meka poole , taastus ka Meka tähtsus palverännaku ( hadzi ) paigana .
3
Muhamed ja tema Mediina pooldajad üritasid juba 628. aastal suunduda palverännakule Mekasse , kuid nende katse ebaõnnetus .
Järgneval aastal sai palverännak siiski teoks , selleks ajaks olid Meka elanikud juba ka islami vastu võtnud .
Nimelt olid 628. aastal Meka liidrid kohtunud Muhamedi ja tema järgijatega linna lähedal paiknevatel küngastel ning pidanud läbirääkimisi , et nood ootaksid aasta ning et siis järgneval aastal evakueeritakse Meka elanikud kolmeks päevaks linnast , et Muhamedi pooldajad saaksid rahulikult läbi viia oma hadzi rituaale .
Sellise asjakorraldusega loodeti vältida veresauna , eriti arvestades , et Kaabas kummardati tollal veel mitmeid jumalaid .
Meka elanikud aga tõlgendasid kokkulepet kui oma liidrite kapituleerumist Muhamedi ees ja võtsid omaks islami , pidades seda võimsamaks religiooniks kui need , mida nad seni olid järginud .
Meka elanike pöördumine avas ukse islami levikuks kogu araabia maailmas , kuna kaks juhtivat araabia linna olid tolle religiooni omaks tunnistanud .
Lõhenemine
Vähem kui 30 aastat pärast Muhamedi surma jagunes islam kaheks uskkonnaks .
Suurema neist moodustasid ja moodustavad sunniidid .
Sunniite võiks nimetada ortodokslikemateks muhameedlasteks , nende õpetus kujunes 7. sajandil Araabias .
Sunniitide arvates seisneb nende peamine kohustus allumises ( niipalju kui vähegi võimalik ) sellele , mida nad usuvad olevat Allahi sõna Koraanis , või vähemalt selle poole püüdlemises .
Ajalooliselt on sunniidid olnud poliitiliselt mõjukamad ja majanduslikult jõukamad , neid on olnud ka arvuliselt rohkem .
Tänapäeval on ligikaudu 90 protsenti moslemitest sunniidid .
Teine suur islami haru on šiiidid .
Nende uskkond on ajalooliselt olnud väiksem , poliitiliselt ja majanduslikult nõrgem .
Ainus erand selles suhtes on Iraan , mis 16. sajandist alates on olnud põhiliselt šiiitlik .
Šiiidid usuvad , et Allah on õnnistanud teatud isikuid oskusega interpreteerida Koraani .
Need inimesed ei ole prohvetid , samuti ei muuda nad Koraanis kirjapandut , kuid neile on antud selgem nägemus selle kohta , kuidas seda igapäevaelus rakendada .
Esimene inimene , kellele sai osaks taoline jumalik arm , on traditsiooni kohaselt Ali , Muhamedi väimees ja varase moslemi ühiskonna neljas valitseja ( kaliif ) .
Enamik šiiite usub , et Koraani tõlgendamise anne oli siiski antud vaid teatud isikutele , pärast keda on tulnud vaid õpetatud mehed , kes võivad juhendada tänapäeva usklikke islami traditsioonide järgimises .
Vanimaid ja auväärsemaid niisuguseid usuõpetlasi kutsutakse ajatolladeks .
Šiiitidel on kujunenud oma hierarhia , nad korraldavad oma elu kõige auväärsemate ajatollade õpetuste kohaselt .
Šiiidid usuvad , et sel kombel järgivad nad hoopis täpsemalt Koraani kui need , kes täidavad selle ettekirjutusi otsesemalt ja jäigemalt .
Alates 661. aastast on need kaks uskkonda enam-vähem pidevalt võistelnud ( või halvematki ) selles osas , kes kannab edasi tõelist islami traditsiooni .
Elamise viis
Neile , kes järgivad islami tavasid , tähendab see elamise viisi .
Väidab ju islam , et on olemas ainult üks Jumal , identifitseerib selle kui Allahi , ja kinnitab , et Koraan on ainus allikas , kust võib ammutada teadmisi Allahi kohta .
Koraan määrab , milline on õige elamise viis inimese jaoks , kes on otsustanud alluda Allahile .
Kuigi moslemid tunnistavad mingil määral Vana Testamenti , avaldub Allahi tõeline olemus ja iseloom nende arvates ikkagi Koraanis , kuna Piibel on moonutatud , ebausaldusväärne ning vaid osalt ilmutuslik .
Allahi olemus , mis avaldub Koraanis , on märkimisväärselt teistsugune kui Vana Testamendi Jahve oma , kuid muhameedlased ignoreerivad seda , pidades põhjuseks Piibli ümberkirjutamist pärast islami teket .
Pealiskaudselt tundubki , et islami ning judaismi ja kristluse vahel on mitmeid sarnasusi .
Tõepoolest - isikliku pühendumise sügavus , eneseohverdus , ja islami traditsioonide vähemalt osalinegi täitmine uskliku poolt ületab sageli selle pühendumuse , mida võib kohata juutide ja kristlaste seas .
Osalt võib selle põhjus peituda ka selles , et islam domineerib ka poliitiliselt enamikus moslemimaades , kus teised usundid on selges vähemuses .
Selle tulemusel on islam muutunud määravaks mitte ainult usuelus , vaid ka nende maade poliitilises , majanduslikus , sotsiaalses ja kultuurilises süsteemis .
Ajalooliselt on muhameedlased alati lubanud elada vaikselt nende hegemoonia all neil kristlastel ja juutidel , kes seda on soovinud .
Ja nii on maades , kus islam domineerib , alati eksisterinud ka väikesi juutide ja kristlaste kogukondi .
Tavaliselt on neile kehtestatud siiski märkimisväärsed tsiviil- ja sotsiaalsed piirangud .
Kas kuues sammas ?
Eespool toodud viiele sambale lisavad paljud moslemid tänapäeval veel kuuendagi - dzihaadi .
Läänes tavatsetakse seda tõlkida kui püha sõda , õigem oleks siiski võitlus .
Tegelikkuses eristab isalm selles võitluses kahte aspekti .
Moslemi pärimuse kohaselt olevat Muhamed kord pärast üht lahingut täheldanud oma kaaslastele , et nad on tagasi pöördumas väiksemast võitlusest ( dzihaadist ) suuremasse võitlusesse ( dzihaadi ) .
Neid sõnu on tõlgendatud kui vihjet , et suurim võitlus , mida islami raames peetakse , on võitlus iseendaga , alistamaks oma mõtted ning teod Allahile ja Tema tahtele .
Füüsiline võitlus , mis seostub lahinguga , seisab isiklikust sisevõitlusest kvalitatiivselt hoopis madalamal .
Sisuliselt on dzihaad kohandatav vaid islami kaitsmise kontekstis ja maades , kus islam on levinud .
Tõlgendamisvõimalusi on aga muidugi alati mitmeid , mille tulemusel on ka dzihaadi mõistet kasutatud sageli pigem seoses vallutuse kui kaitsega .
Tõelise , õige dzihaadi saab välja kuulutada vaid Muhamedi tunnustatud järglane ( kaliif ) , keda peetakse muhamediusuliste liidriks , kus iganes nood ka ei elaks .
Ja isegi siis jääb dzihaad , nagu ka islami viis sammast , sügavalt igaühe isiklikuks asjaks - dzihaadi formaalne väljakuulutamine vastavat autoriteeti omava isiku poolt tähendab vaid kutset usklikule muhameedlasele , dzihaadis osalemine on aga igaühe individuaalne otsus ning mingil juhul ei ole tegu omamoodi militaarse väeteenistusse kutsumisega .
Erinevused
Islami ja teiste suurte monoteistlike religioonide võrdlus toob välja palju erinevusi , aga ka mõningaid kokkulangevusi .
Moslemite arusaama kohaselt lõi Allah maailma , ja inimese valitsejaks kogu muu loodu üle .
Peamine religioosne kohustus , põhjus , miks moslem peab alistuma Allahile ja Tema tahtele , on tõestamine , et Allahi otsus ( usaldada inimesele järelevalve kogu loodu üle ) oli õige .
Seda alistumist väljendabki uskliku arvestamine nn. viie sambaga .
Muhameedluses puudub pärispatu mõiste , nagu see eksisteerib kristlikus maailmakäsituses , mistõttu pole ka vajadust lunastuse järele ( mis kristliku õpetuse kohaselt saavutatakse isikliku usu kaudu Jeesusesse Kristusesse ) , või ohverdamiseks ( mis juutide arvates , ja Piibli Seadusele tuginedes , on vajalik nii lunastuseks kui Jahvega suhtlemiseks ) .
4 Islami õpetus väidab pigem seda , et Allah on moslemeid juba aktsepteerinud ning nad peavad oma seisundit vaid hoidma .
Seepärast on ka vastavalt Allahi tahtele elamine nende peamine religioosne kohustus .
Samal moel ei ole islamis probleemiks patt , nagu näiteks kristluses ja mingil määral ka judaismis .
Kui inimene patustabki , siis on ainus võimalus usaldada end Allahi kätte , kes on armuline .
Surma vaadeldakse kui unenägudeta magamist kuni kohtupäevani , mil moslemid pääsevad paradiisi , mida on kirjeldatud idülliliselt , kuid üsna maiste mõõdupuude järgi .
Kohtumõistjaks on Jeesus , kelle paremal käel istub Muhamed , kes viib täide Allahi tahte .
Jeesuse puhul ei tunnista moslemid tema jumalikku olemust , ning väidavad , et arusaam , nagu oleks Jeesus Jumala poeg , on vaid oletus ( selline inimese ja jumala suhe oleks liiga familiaarne ) .
Samamoodi eitavad moslemid kristlaste väidet , et Jumal on nende Taevane Isa .
Koraanis puuduvad viited Jeesuse ülestõusmisele ja taevasseminemisele .
Võitluste ajalugu
Religioossel ja poliitilisel tasandil on ühelt poolt islami ja teiselt poolt judaismi ja / või kristluse suhtete ajalugu täis võitlusi ning raskusi .
Nende religioonide tõekspidamistes on teatud välistavaid asjaolusid , mistõttu üksteist aktsepteeritakse väga vastumeelselt , ja mitte mingil juhul võrdväärse partnerina .
Lisaks religioossetele nüanssidele on alati olnud kombeks orjastada teised kõikjal , kus iganes mõni neist maailmausunditest on saavutanud poliitilise kontrolli .
Selle tulemusel on nii kesk- kui ka nüüdisajal jäänud teisejärgulisse staatusesse nende religioonide pooldajad , kelle käes ei ole antud riigis parasjagu poliitiline võim .
Kuigi demokraatial on , vähemalt mingil määral , õnnestunud minimiseerida seda probleemi mõnedes Lääneriikides , jätkavad religioossed vähemused võitlust täieliku vabaduse eest oma usutavade järgimisel ja täitmisel .
Võib oletada , et demokraatia edusammud nende probleemide lahendamisel tulenevad vähemalt osaliselt sellest , et riik on täielikult sekulariseerunud ; kuigi see ergument on muidugi vaieldav .
Demokraatlikud valitsused püüavad siiski üldiselt teadlikult tõmmata range piiri riigi poliitika ja isiklike religioossete vaadete vahele .
Koraan aga paraku ei tee ettekirjutusi ainult usuelu , vaid ka poliitiliste , majanduslike ja sotsiaalsete suhtete kohta , nii et poliitika ja religiooni eristamine islami puhul on peaaegu võimatu .
5 Demokraatlikus mitte-islami riigis pole moslemite poliitilise kontrolli puudumine probleemiks senikaua , kuni ei piirata usklike vabadust järgida oma usutraditsioone .
6
Sama ei ole siiski kunagi kehtinud religioossetele vähemustele moslemimaades .
Kolmanda aastatuhande alguses peab demokraatia islamimaades alles juuri ajama , ja kus iganes islam domineerib , seal võidakse kristlasi ja juute küll taluda , kuid nende olukord on kaugel võrdsusest ülekaalus oleva moslemirahvastikuga .
On siiski üks positiivsem moment , millele võiks tugineda islami ja teiste monoteistlike religioonide dialoog - ja see on sotsiaalne kontekst .
Islam rõhutab eriti hoolitsust orbude , leskede ja kõigi teiste eest , keda rõhutakse ebaõiglaselt .
Muhamed jäi noorena vaeslapseks , mis moslemite arvates on kujundanud tema hoolitsevat suhtumist hädasolijatesse .
Allahi tahtele allumine eeldab kindlat religioosset tegevust , see tähendab uskliku jaoks ka allumist teatud moraalsetele ja eetilistele põhimõtetele .
Ajalooliselt on sotsiaalne õiglus olnud tähtsal kohal ka judaismis ja kristluses .
Vana Testamendi Seadus edestas kvaliteedilt mis tahes teist antiikset õigusakti , eriti selles osas , mis puudutas õiglust ja sotsiaalselt suhteliselt ühetaolise ühiskonna väärtustamist .
Taolisele pärandile tuginedes heitis varakristlus väljakutse Rooma ühiskonnale ja impeeriumile , kus ei tuntud varem sellist moraalset ja eetilist standardit , millest lähtusid varakristlased .
7. sajandi araabia maailmale tähendasid suurt kvalitatiivset sammu edasi omakorda islami moraal ja eetika .
Niisiis väärtustavad kõik kolm maailmausundit õiglast ühiskonda , kus vaeste vajadused saaksid rahuldatud , ja kus jõukamad osutaksid tähelepanu neile , kes hädas .
Ja hoolimata sellest , et iga religioon on täna keskendunud hoolt kandma eeskätt nende eest , kes järgivad samu usupõhimõtteid , muretsevad nad sügavamal tasandil ühesuguste asjade pärast , mis annab lootust koostööle tulevikus .
RICHARD BENNETT ( 1948 ) on aja- ja religiooniloo professor Southern Polytehchnic State University's ( USA , Marietta ) .
1 Palvetamise ajad mõnevõrra varieeruvad , sõltudes paikkonnast ja tingimustest .
Mõned moslemid väidavad , et iga palvetseremoonia sooritamiseks kulub vähemalt kaks tundi .
Praktiline elu näitab , et väljaspool araabiamaid pole palvetamisega seotud ettekirjutused siiski nii siduvad .
Ja lõppkokkuvõttes on igal juhul tegemist individuaalse valikuga omaenese isiku ja Allahi vahel .
2 Jeruusalemm jääb Mediinast põhja , Meka omakorda lõunasse .
See tähendab , et näoga Meka poole pöördunu seisab ühtlasi seljaga Jeruusalemma suunas .
Suuremas osas maailmast orienteeruvad moslemid tänapäeval üldiselt itta või läände , sõltuvalt oma konkreetsest asukohast .
3 Milline tähendus oli Kaaba mustal kivil islami-eelse ühiskonna palverännakutes , ei ole täiesti selge .
Tänapäeva moslemid kinnitavad , et Aabraham ja Ismael teenisid selles paigas Allahit .
Veelgi enam - moslemid väidavad , et Vana Testamendi lugu ( 1Ms 22 ) , milles räägitakse Iisaki ohverdamisest , ei ole korrektne .
Väidetakse , et suur osa Vanast Testamendist ei ole usaldusväärne , ning et juudid ja kristlased kirjutasid selle ümber pärast islami tekkimist , eitamaks-varjamaks islami sügavaid ajaloolisi juuri .
Nii oli muhameedlaste arvates kõnealuses piilbilõigus algselt juttu mitte Iisaki , vaid araablaste esiisa Ismaeli ohverdamisest .
Ja tegevuspaik ei olnud mitte Moria mägi , nagu väidab Vana Testament , vaid Meka ( Kaaba ) .
4 Vastava arusaama kohaselt on maailm patune inimkonna koidikul sooritatud teo tõttu .
Kõik pärast seda sündinud satuvad maailma , mis pole enam selline , nagu Jumal oli kavandanud , vaid on kujunenud patu tulemusel , mis on kaasa toonud haigused ja surma .
Seepärast pole oluline , kui õiglane keegi on , pärispatt on ja jääb reaalsuseks , mis mõjutab iga inimese elu ja millest keegi ei pääse muidu , kui Jumala ettehoolduse tulemusel ( kas siis läbi ohverdamise või isikliku usu Jeesusesse Kristusesse ) .
5 Kuigi Muhamedi seisukoht antud küsimuses ei ole selge , on paljud tänapäeva moslemid veendunud , et islam saab maakeral kunagi ainuvalitsevaks .
Riigi ja religiooni eraldamine tähendaks tagasiminekut , kui mitte lausa vastutöötamist selle eesmärgi saavutamisele .
6 Teisalt on moslemid osutunud väga konfrontatsiooni-meelseteks isegi demokraatia tingimustes , kui on piiratud nende võimalusi järgida islami traditsioone .
Mitmeid vastasseise on tekkinud näiteks USA-s , kui mõne kompanii poliitika või nõudmised on riivanud muhameedlaste huve .
Kuigi enamik ettevõtteid püüab kohaneda moslemite nõudmistega , pole kõigega siiski võimalik nõustuda ( näiteks teatud riietumistavad , tööaeg jne ) , mille tulemuseks on olnud kohtuprotsessid , meeleavaldused jms .
Hannes Walter
Kuuldes räägitavat husaaridest , lööb meil kindlasti kõrvus kumisema mõni Viini operetiviis ning vaimusilma ette kerkib mukitud ja vurrudega punapüksne südametemurdja , kel on võime tühjendada kadedusttekitav arv veinipudeleid ja kes pärast seda suudab veel sadulaski püsida .
See kujutelm ei olegi nii vale ja maailmas ei leidu vist midagi madjarlikumat kui husaar .
Ungari - see on vein , hobused , tšaardaš ja kindlasti ka kaunid naised .
Muide , üks husaaride tubliduse eksam nägi tõepoolest ette korvitäie veinipudelite tühjendamist ja seejärel armastusakti sooritamist … sadulast lahkumata !
Kürassiir - mees nagu tank !
Kuid nüüd - ad rem .
Sajanditel , mis mahuvad rüütliväe hääbumise ja Napoleoni sõdade vahele , kujunes välja klassikaline ratsavägi .
Johtuvalt ülesannetest koosnes see alaliikidest , igaühel oma spetsiifiline relvastus ja vormirõivas .
Selle skaala ühes äärmuses olid kürassiirid ehk raske ratsavägi : kogukatel hobustel suurt kasvu mehed , kes veel 20. sajandi algul kandsid rinnaturvist ehk kürassi ja antiikaega meenutavat harjaga kiivrit ning ülepõlve saapaid .
Kürassiiride külmrelvaks oli palas - sirge teraga raske raiemõõk .
Kürassiiride ülesandeks lahingus oli teha seda , mida tänapäeval teevad tankid - sooritada ennastunustava vaprusega purustav läbimurre , saavutada võit !
Nii etendasid kürassiirid otsustavat rolli Austerlitzis , Borodinos , Waterloos .
Vene keiserlikus armees , kus oli au teenida ka eestlastel , oli 18. sajandi lõpus 16 kürassiiripolku .
Napoleoni retke ajal Venemaale oli polke 10 ja Esimese maailmasõja ajal 4.
Täitsamehed !
Kergeratsaväe hulka kuuluvad ulaanid polnud vähem ähvardavad oma tüüpilise relva - piigi - tõttu .
Ulaane võib pidada Poola rahvuslikuks ratsaväeks , kuigi Euroopa keeltesse poola keele kaudu tulnud ulan tuleneb türgikeelsest sõnast oglan ja tähendab täitsameest .
18. sajandil asutati ulaanirügemendid Poola eeskujul Austria ja Preisi armees ning Napoleoni ajal ka Prantsusmaal , kus ulaanideks olid valdavalt etnilised poolakad .
Venemaal loodi ulaanipolgud alates 1803. aastast .
Neid oli 1830. aastal rekordiliselt palju - 23 , ning Esimese maailmasõja eelõhtul 19.
Prantsusmaal , ja hilinenult ( 1816 ) ulaanirügemendid asutanud Inglismaal nimetati neid väeosi sõna-sõnalt “ piigimehed ” .
Huvitaval kombel kirjutasid just Inglise ulaanid 19. sajandi sõdades selle relvaliigi ajaloo kaunimad leheküljed .
25. oktoobril 1854 vallutas Inglise kergeratsaväe brigaad Krimmi sõjas venelaste positsioonid Balaklavas , kaotades küll 247 meest 673-st .
Ja veel nii hilja kui Buuri sõja ajal , tõid ulaanid inglastele mitu briljantset võitu .
Buurid nimetasid piiki õudusega barbaarseks relvaks - neil sellist polnud .
Eesti ratsavägi kasutas Vabadussõjas ja ka hiljem samuti piiki , kuid ignoreeris miskipärast tüüpilist ulaani vormi , mis oli võrsunud poola rahvarõivast .
Ulaani tunneb nimelt alati ära värvilise eestnööbitava rinnaesisega kuue ( ulanka ) ja poola rahvusliku ülestõusu tunnuse ( konfederatka ) ainetel loodud peakatte järgi .
Jalavägi hobustel
Mõne teooria järgi keskmiseks , kohati aga raskeks ratsaväeks nimetatud tragunid on olemuselt ratsastatud jalavägi , mis üksnes liigub ratsa , kuid lahingus hõivab ja hoiab alasid täpselt nagu jalavägi .
Tragunite vorm ning relvastus ( valdavalt tulirelvad ja jalaväemõõk ) sarnaneb jalaväe omaga .
Venemaal oli Napoleoni sõdade ajal 36 ja Esimese maailmasõja ajal 22 tragunipolku .
Tragunite alaliikideks võib lugeda ka karabinjeerid ( Venemaal maksimaalselt 20 polku ) ja ratsagrenaderid ( Venemaal maksimaalselt 6 polku ) .
Husaar olla on auasi !
Siin jõuame aga husaaride juurde , ja avastame , et probleem on üpris keeruline .
Üldise arusaama järgi on husaar ungari algupäraga kergeratsaväelane .
Nimetus husaar tuleneb ungari keelest ning tähendab kahekümnendiklane ( ung .
k .
husz - kakskümmend ; ar - ette või ära andma ) .
Nimelt kehtestati 1458. aastal Ungaris seadus , mille kohaselt iga 20 aadlimõisa ( meie mõistes talu ) kohta tuli anda väeteenistusse üks ratsamees .
Sellest aadlike maakaitse-ratsaväest värbus aga peagi mehi ( üksusi ) samuti türklaste vastu sõdivasse Poola väkke .
Ungarlaste vaprus ja sõjameheoskused olid nii kõrged , et termin husaar muutus auasjaks .
Nii hakkasidki end 16. - 17. sajandil husaarideks nimetama ka poola aadliratsaväe rüütlid , kes kandsid aga raudrõivast ja olid relvastatud piikidega , olles seega klassikalises mõttes midagi kürassiiri ja ulaani vahepealset .
On perfektsionistist sõjaajaloolasi , nagu poolakas Aleksander Czerwinski , kes teevad terminoloogiliselt vahet Poola husaari hussar ja Ungari husaari huzar vahel , kuid eesti traditsioonis see võimalus puudub .
Otstarbekas on ilmselt jääda väljendite Poola husaar = raskeratsavägi ja Ungari husaar = kergeratsavägi juurde .
Husaarid päästsid Õhtumaa
Poola husaaride mõrvarlikku rünnakut türklaste vastu Hotini all on säravalt kirjeldanud nobelist Henryk Sienkiewicz romaanis “ Pan Wolodyjowski ” - tosin viirgu janitšare trambiti seal sodiks piiki ega mõõka liigutamata .
Poola husaaride “ salarelv ” oli seljaturvise külge kinnitatud paar “ kotkatiibu ” .
Karjääri kihutava husaaride eskadroni lähenedes tekitas see moraalselt hävitava kohina , mis halvas hirmuga vastase tahet ja meeli , nii nagu saviviled tatarlaste noolte küljes või spetsiaalsed “ oreliviled ” Saksa sööstpommitajatel - Stukadel - viimase suure sõja ajal .
Poola husaarid olid need , kes päästsid Õhtumaa kultuuri , purustades Jan Sobieski juhtimisel 1683. aastal Viini all türklaste hordid .
Kõver mõõk
Poola ja Ungari husaaridel oli siiski ka midagi ühist .
Nimelt laenasid mõlemad türklastelt sirge mõõga asemele kõvera teraga raiemõõga - saabli - , mida nimetataksegi ungari-poola saabliks .
Selle evitajaks mõlemal maal oli Erdely ( Transilvaania ) vürstist Poola kuningaks tõusnud István ehk Stefan Báthory 16. sajandil .
17. sajandil taandus kõnealune saabel ilurelvaks aadlike rahvariiete juures ning sai hellitusnime karabela .
Praegu on 1976. aastal disainitud karabela Poola ohvitseri paraadrelv .
Toonasest saablist modifitseeritud versioonid jäid aga husaaride ja üldse ratsaväe relvaks , kuni see relvaliik vahetas hobuse tanki ja helikopteri vastu .
Husaaride erirelvaks kürassiiride vastu oli pika , sirge ja tugeva ning kolm- või nelinurkse ristlõikega teraga mõõk - soomusemurdja ( Panzerbrecher ) .
Kristliku maailma piirivalvurid
Kui Ungari südamaa oli 16. sajandil langenud türklaste kätte , jätkasid Ungari husaarid võitlust kristliku maailma piirivalvuritena Habsburgide teenistuses , kus loodigi esimesed irregulaarsed Ungari husaarirügemendid , mis 17. sajandil muutusid regulaarseks .
17. - 18. sajandi vahetusel asutati Austria eeskujul luureks , eelpostiteenistuseks , jälitamiseks ja väikesõjaks loodud husaaride kui kergeratsaväe rügemendid ka Preisi armees ning 18. sajandil Prantsusmaal , Inglismaal ja Venemaal , kus Napoleoni sõdade ajal oli 12 ja Esimese maailmasõja ajal 20 husaaripolku .
Husaaride võimekus “ akrobaatiliste operatsioonide ” sooritamisel on kinnistunud näiteks saksa keeles väljenditena Husarenstreich ja Husarenstück , mis tähistavad hulljulgeid , kaelamurdvaid tempe .
Punaste pükstega
Algaegadel , mil võitlus käis türklaste vastu , kandsid Ungari husaarid tavaliselt rõngassärki , vahel ka kerget kürassi ja tugevate türgi mõjudega ninakaitsega soonilist sibulkiivrit , mille erialaseks nimetuseks on ungari keeles sisak .
Juba 1620. aastail hüljati aga igasugune soomus ja husaaridest sai klassikaline kergeratsavägi , mille rõivastus järgis loominguliselt ungari rahvarõiva traditsioone .
Tüüpiliseks husaari peakatteks oli karusnahast lottmüts , mille päkapikumütsi tüüpi põhi oli argioludes mässitud karusloomanahast mütsi ümber , kuid paraadidel hüples-lipnes uljalt karumütsi kõrval .
Saksa keeles on tolle mütsi nimeks Flügelmütze ehk tiibmüts , mis viitab peakatte kaunistuseks olevale kotkasulgedest tiivale .
Ungaris oli kotkatiib kapteni auastmetunnus .
Auaste kapten tähistas aga kindluse komandanti või iseseisva väe komandöri , sisuliselt kindralit .
Me kõik peaksime mäletama István Dobot , Géza Gárdonyi “ Egeri tähtedest ” .
Vahel kandsid husaarid karusnahast mütsi asemel ka vildist , tavaliselt koonilist torumütsi mirliton , mida ka haidukimütsiks nimetatakse , ent rippuv lott oli ka seda tüüpi mütsil .
Teiseks husaari vältimatuks vormielemendiks oli dolman , tiheda nöörilustusega vööni ulatuv kuub .
Eesti ratsaväelase paraadvorm sisaldas ka nöörilustusega kuube , mida nimetati dolmaniks , kuid tegelikult oli see attila , s.o. kuub , mille nöörilustus on tunduvalt harvem või hõredam .
Talvekülma vastu kaitses husaare hallis ajaloos karusnahk , mis hiljem muutus karusnahaga vooderdatud dolmaniks või attilaks .
Eesti vormi puhul on seda nimetatud ka poolkasukaks , mis on aga üsna ebatäpne tõlge .
Ka husaarid ei pääsenud moevooludest ning 19. sajandi algul muutus nende peakate mitmel maal kõvaks , kooniliseks torbikmütsiks nimega tsaako ( ung .
k .
csako - kiiver ) .
Ajapikku kahanes see Ameerika kodusõjast tuntud armeemütsiks nimetusega kepi , mis on jäänud Prantsuse paraadmütsiks senini .
Husaari püksid olid üldreeglina punased ( nii ka Eesti ratsaväel ) kintspüksid ja saapad ungari rahvarõiva madalad , ilunupsudega säärikud .
Husaaridelt levis 18. ja 19. sajandi vahetusel ka teistesse ratsaväe liikidesse tüüpiline saablitasku .
Ungari enda ratsavägi on alati koosnenud üksnes husaaridest .
Esimese maailmasõja eel eraldas Ungari kaksikmonarhia ühisarmeesse 18 husaarirügementi .
Kahe maailmasõja vahel oli Ungari armees 4 husaarirügementi ning Teise maailmasõja eel oluliselt suurendatud armees formeeriti lisaks 2 ratsabrigaadile ( kummaski 2 rügementi ) 9 armeekorpuse koosseisus kokku 26 husaarieskadroni .
Reformiga aastal 1943 koondati 3 husaarirügementi I armeekorpuse koosseisus ratsadiviisiks .
Ungari viis sajandit väldanud hiilgav ajalugu sai väärika lõppakordi Teise maailmasõja heitlustes .
Tänapäevalgi meenutavad aga husaaride traditsioone mitmed Ungari vormirõiva aksessuaarid .
HANNES WALTER ( 1952 ) on ajaloodoktor , Eesti Akadeemilise Sõjaajaloo Seltsi liige .
Ago Künnap
Kaua aega on arvatud , et Noa laeva lugu peegeldab mingisugust ammust Mesopotaamia jõgede erakordselt suurt üleujutust .
Üks viimaseid veeuputuse-alaseid teooriaid väidab aga , et nimetatud müüdi taga võib olla hoopis 7500 aastat tagasi toimunud Vahemere soolaste vete tungimine läbi Bosporuse maatõkke ning voolamine madalama veetasemega Musta merre .
Ligikaudu 3600 ( -3200 ) aasta eest kirja pandud sumeri ( - babüloonia ) lugulaul “ Gilgameš ” kõneleb veeuputusest järgmist ( oma teost ehmunud jumalate halamise kirjelduse olen vahele jätnud ) :
Vaevalt oli koitnud hommiku agu , kui taeva põhjast tõusis tume pilv .
Addu müristab selle sees ,
Šullat ja Haniš tulevad ees , käskjalad lähevad mööda mäge ja lagedat .
Eragal kisub välja maste , läheb Ninurta ja murrab tammi , tõrvikud tõstsid Anunnakid , et nende säraga süüdata maa .
Addu paneb tarduma taeva , see , mis helge , pilkaseks muutus , terve maa lõhenes kui anum .
Esimesel päeval Lõunatorm möllas , kiiresti jõudis , uputas mägesid , rahva peale tuli kui sõda .
Üks ei näe teist , taevastki pole inimestel näha .
Kuus päeva ja seitse ööd puhub tuul , maru uputab veega maad .
Kui jõudis kätte seitsmes päev , lõpetas möllu maru ja uputus , möllasid nemad nagu tuhudes naine .
Rahunes meri , vaibus torm , uputus lõppes .
( Boris Kaburi tõlge )
Tunduvalt hilisem Vana Testament annab näiteks 1.
Moosese raamatus sündmusest sellise pildi ( olen jätnud välja enamiku Noa ja tema laevaga seotud seikadest ) :
Ja seitsme päeva pärast tuli veeuputus maa peale .
Sel aastal , mil Noa kuussada aastat vanaks sai , teise kuu seitsmeteistkümnendal päeval , otse selsamal päeval puhkesid kõik suure sügavuse allikad ja taeva luugid tehti lahti .
Ja sadu tuli maa peale nelikümmend päeva ja nelikümmend ööd . …
Siis tuli nelikümmend päeva veeuputust maa peale , vesi tõusis …
Ja vesi võttis võimust ning seda sai maa peal väga palju …
Ja vesi võttis maa peal üpris väga võimust ja kõik kõrged mäed kogu taeva all kaeti .
Vesi tõusis neist viisteistkümmend küünart kõrgemale , nõnda et mäed olid kaetud .
Siis heitis hinge kõik liha , mis maa peal liikus , niihästi linnud kui lojused ja metselajad ja kõik roomajad , kes maa peal roomasid , ja kõik inimesed ka .
Kõik , kelledel eluvaimu hingus ninas oli , kõik , kes olid kuival maal , need surid .
Nõnda hävitati kõik olendid , kes maa peal olid ; niihästi inimesed kui loomad ja roomajad ja linnud taeva all hävitati maa pealt …
Ja vesi võimutses maa peal sada viiskümmend päeva .
… ja Jumal laskis tuult puhuda üle maa ja vesi alanes .
Ja sügavuse allikad ja taeva luugid suleti , ja sadu taevast keelati .
Ja vesi taganes maa pealt , taganes üha , ja saja viiekümne päeva pärast oli vesi vähenenud . …
Ja kuuesaja esimesel aastal , esimese kuu esimesel päeval , oli vesi maa pealt kuivanud . …
Ja teise kuu kahekümne seitsmendal päeval oli maa täiesti kuiv .
Mõlemast uputuse kirjeldusest leidub mõneti erinevaid versioone , kuid kõik nad on mitmes suhtes üsnagi tõepärased .
Muidugi polnud uputus globaalne ega häving totaalne , kuid katastroofi üle elanud inimestele piisavalt kohutav elamus selleks , et teda globaalseks ja totaalseks pidada ning sellisena tulevastele põlvedele edasi anda .
Ka Vana Testamendi happy end'i - vee taandumist - ei tulnud .
Nimelt on meil siin väga tõenäoliselt tegemist müüdistunud mälestusega Musta mere veetaseme 7500 aasta tagusest plahvatuslikust tõusust .
Maismaa ääre- ja kõrguskontuuride ulatuslikud muutused miljonite ja miljonite aastate jooksul on üldtuntud .
Kuid meid võiks huvitada eelkõige see , mis toimus siis , kui tänapäine inimene ehk homo sapiens sapiens oli ümmarguselt 50 000 aasta eest juba levinud oma Ida-Aafrika algkodust Euraasia mandrile .
Musta mere lugu
Viimane jääaeg valitses vahemikus 120 000 - 11 600 aastat tagasi .
Tema viimane maksimum langes aega umbkaudu 23 000 - 19 500 aasta eest , mil Põhja-Euroopa mannerjääväli kattis suurema osa Briti saartest , Taanist , Põhja-Saksamaast , Põhja-Poolast ja Leedust ning täielikult Fennoskandia , Koola poolsaare , Valge mere , Novaja Zemlja , Franz Josephi maa ja Teravmäed .
Väiksemaid jäälaamu oli mujalgi , näiteks Alpide kohal .
Kui Põhja-Euroopa jääväli hakkas 15 000 aasta eest sulama , moodustusid algul jääpiiri taha suured sulaveejärved .
Mannerjää raskuse all lohku vajunud maakoor hakkas nüüd õgvenema ning seetõttu kerkima , tulemuseks nimetatud järvede tühjaksjooks ümberkaudsetesse meredesse ja esmajoones Musta merre , mis muutus mageveeliseks .
Jääsulavete rohke sissevoolu tõttu oli Musta mere pind seejuures nii kõrgel , et tal oli väljavool kitsukese jõe näol praeguse Bosporuse väina kohal ( ja asemel ) läbi Marmara mere Vahemerre , mille kaudu ta oli seega ühenduses maailmamerega .
Kui mannerjää oli sulanud , vähenes sissevool Musta merre , tema veepind alanes oluliselt ning väljavool Vahemere suunas lakkas , voolutee ise ummistus .
Must meri osutus mageveeliseks siseveekoguks , järveks , millel puudus ka ühendus maailmamerega .
Samal ajal maailmamere veetase globaalse jääväljade sulamise tõttu kogu aeg tõusis , nii et umbes 7500 aasta eest oli see üle 100 meetrit kõrgem Musta mere pinnast .
Mis juhtus edasi , seda kirjeldavad William B. F. Ryan ja Walter C. Pitman 1999. aastal New Yorgis ilmunud raamatus “ Noah's Flood ” ( “ Noa veeuputus ” ) .
Raamatu autorid on aastaid ekspeditsioonilaevadel koos kolleegidega mitmelt teadusalalt uurinud Musta mere ja Vahemere põhja ja setteid ning Bosporuse geoloogilist ehitust .
Nad pöörasid tähelepanu sellele , et vanimad tollased soolase vee asukate jäänused Mustas meres osutusid umbes 7500 aasta vanusteks ( täpsemalt 7470 - 7580 ± 35 - 50 cal BP ) , mis langes kokku viimaste mageveeliste järveasukate jäänuste eaga selles veekogus .
Järelikult pidi olema tollal toimunud soolase merevee plahvatuslik sissevool Musta merre , mis kandis endaga kaasa ka merefloorat ja - faunat ning lõi kiiresti tingimused nende vegetatsiooniks , hävitades samas mageveelised liigid .
Ainukeseks seletuseks võib olla Vahemere soolase vee läbimurre Bosporuse maatõkkest ning voolamine madalama veetasemega Musta merre .
Vahemere vesi alustas oma pealetungi , uuristades endist Bosporuse kitsukest ummistunud jõesängi .
Selles tekkinud vool üha tugevnes , kuni saavutas sellise võimsuse , et murdis maha Bosporuse maatõkke , tohutuid pinnasemassiive teelt pühkides .
Vesi voolas 75-kilomeetrise tunnikiirusega .
Bosporuse tollase läbivoolu mahtu hindavad Ryan ja Pitman võrdseks 200 Niagara kosega .
Toimunu intensiivsusest annab tunnistust praeguse Bosporuse väinasuu vastas paiknev veevoolu poolt õõnestatud suuremõõtmeline süvend Musta mere aluspõhjas , mis on hiljem täitunud setetega .
Vee sissevool võis Ryani ja Pitmani arvestuste järgi kesta mitmeid aastaid , olles algul väga intensiivne , aga aeglustudes sedamööda , kuidas Musta mere ja Vahemere veetasemete vahe vähenes .
Lõpptulemusena oli maailmamere ja Musta mere veepind samal tasemel ning vee edasitung maismaale lakkas .
Musta mere pind kerkis kokku 107 meetrit .
Veetõusu kiiruseks oli keskmiselt 15 sentrimeetrit ööpäevas .
Üleujutus hõlmas praktiliselt kogu Musta mere ranniku .
Sõltuvalt ranniku profiilist oli üleujutuse ulatus erinev .
Väga vähene oli see mere kirderannal , Kaukasuse mäestiku järsul jalamil , ulatuslik aga lääne- ja põhjarannal , seda eriti ranniku lauges loodeosas , ulatudes seal mitmesaja kilomeetrini sisemaa suunas .
Looderannikul oli kalda tõus ainult 45 sentimeetrit kilomeetri kohta ning praegugi vee sügavuseks ainult 30 - 60 meetrit .
Vesi võis maismaal edasi tungida kiirusega 350 - 750 meetrit ööpäevas , madalates jõesuuetes koguni 1,5 kilomeetrit ööpäevas .
Põgenikevool
Toimunul oli suur mõju kogu Euroopa inimasustuse edasisele käekäigule .
Teatavasti ollakse seisukohal , et Euroopa põllunduse lähtekohaks oli paikkond Lähis-Idas Levanti ja Anatoolia alal ( praeguste Süüria ja Türgi kandis ) ning tema tekkeaeg oli umbes 10 000 aastat tagasi .
Ligikaudu samal ajal sai alguse ka karjandus .
Ajapikku levis põllundus Euroopasse laiali .
Meie arheoloogi Valter Langi järgi on põllunduse alged Eestis kuni 5000 aastat vanad .
Ryani ja Pitmani seisukohad põllunduse ja karjanduse tekkimise osas tunduvad olevat lähedal nn. oaasiteooriale , mille kohaselt metsikuid teraviljataimi ja loomi hakati viljelema ja kodustama teatud sundseisus , kui külmematel ja vastavalt ka kuivematel ilmastikuperioodidel inimesed ja loomad olid sunnitud koonduma mageveekogude äärde “ talvitama ” , sest seal säilisid taimestiku kasvuks paremad tingimused .
Pärast viimast jääaega olid sellisteks perioodideks eelkõige ajavhemikud 12 500 - 11 400 ja 8200 - 7800 aastat tagasi .
Üheks selliseks suureks oaasiks võib pidada kunagist mageveelise Musta mere rannikut .
Ryani ja Pitmani järgi olid siinsed elanikud enne katastrofaalset üleujutust edukad põldurid ja karjakasvatajad .
Nad lõid ka kõrge kultuuri , mille kohalikud arheoloogilised jäljed on jäänud aga vee alla ning seetõttu seni avastamata .
Selle kultuuri märke usuvad kaks ameeriklast leiduvat seevastu seal , kuhu Musta mere rannikuelanikud paanikas põgenesid kiiresti tõusva vee eest .
Pagemine toimus igas ilmakaares , kuid meid huvitab loomulikult just Euroopasse laiali suundunud põgenikevool .
Uue ja kõrgema põldurite-karjakasvatajate kultuuri nooremaid kui 7500-aastasi arheoloogilisi jälgi leidub eelkõige Kesk-Euroopas ning neid peavad Ryan ja Pitman üleujutuspõgenike poolt sinna levitatuiks .
Tšehhi päritolu inglise arheoloog Marek Zvelebil on tõlgendanud Euroopa arheoloogilist leiuainest selliselt , et üldjoontes just samaks ajaks ja samale Kesk-Euroopa alale olid levinud Lähis-Ida suunast põldurid .
Kaugemale lääne ja põhja suunas toimus põllunduse levik hiljem aga juba eelkõige kultuuridifusioonina , seega ilma põllumajandusliku elanikkonna enda massilise migratsioonita .
Zvelebili seletusega on äsja liitunud ka mainekas inglise arheoloog Colin Renfrew .
Viimase väitel esitati 1999. aasta sügisel Cambridge'is toimunud arheoloogide ja geneetikute ühiskonverentsil kõnealust seletust toetavat populatsioonigeneetilistki andmestikku , mida on oodata peagi trükist .
( Nimetatud konverentsil tegi soomeugrilaste ja ennekõike saamide geenipärandi lahtiseletustega muide ilma meie populatsioonigeneetik Richard Villems . )
Kõik see tõstab Ryani ja Pitmani Kesk-Euroopa põgeniketeooria usutavust .
Lükkas liikuma indoeurooplased
Kui lisaks oletada , et migrandid olid indoeuroopakeelsed , nagu paljud uurijad ja nende seas soome lingvist Kalevi Wiik seda teevad , sünnib pilt ka nende keelte dominantsest levikust migratsiooniterritooriumile ning hiljem sealt edasi lääne ja põhja poole , sealhulgas soome-ugri keelealale .
Ülalöeldu põhjal võib Musta mere üleujutuskatastroofi tõlgendada kui põllunduse , indoeurooplaste ja nende keelte levikut ajas ja ruumis tõhusalt edendanud tegurit Euroopas .
On raske arvata , kui palju aega oleks võtnud põllunduse-karjakasvatuse ning indoeuroopa keelte jõudmine Kesk-Euroopasse ilma selle katastroofita või kas need keeled oleksid sinna üldse kunagi jõudnud .
Seejuures on meie jaoks eriti oluline see , et umbes 7500 aasta eest aset leidnud Musta mere veeuputus paiskas indoeuroopa põldurid-karjakasvatajad ka soome-ugri küttide-kalastajate vahetusse naabrusse .
Eespool kirjeldatud ulatusliku migratsiooni erakordsuse mõistmiseks on oluline rõhutada , et kiviaegsed kütid-kalurid ei võtnud n.-ö. normaaloludes ette suuri massrändeid .
Nad nihkusid ainult asustamata , näiteks mannerjää alt vabanevatele aladele .
Võiks arvata , et teraviljakasvatus , mis oli kümneid kordi efektiivsem elatusallikas kui küttimine-kalastamine , kutsunuks esile põllumajandusliku elanikkonna plahvatusliku kasvu , mis sundinuks põldureid otsima üha uusi kõlvikuid , s.t. laiali rändama .
Ometi seda ei juhtunud .
Armeenia päritolu inglise arheoloog Pavel Dolukhanov on uurinud Lähis-Idas esimeste põldurite asulaid ning täheldanud , et need ei laienenud kiiresti naaberaladele .
Levimatuse põhjus pole teada , kuid Dolukhanov pakub mõeldavate seletustena välja näiteks tihedama asustuse korral kergemini levivad laastavad epideemiad või siis põllunduse tõttu rikastunud inimrühmade vahelised ohvriterohked röövsõjad .
Ryan ja Pitman osutavad , et külmemal kliimaperioodil , 8200 - 7800 aastat tagasi , need asulad laostusid ja jäeti maha .
Näeme seega , et alles Musta mere looduskatastroof kutsus esile põldurite arvuliselt ja ruumiliselt ulatusliku laialirände .
Kuulda , näha ja tunda …
Mis puutub “ Gilgameši ” ja Vana Testamendi veeuputuskirjeldustesse , siis tuleb silmas pidada , et Musta mere katastroof pidi olema seda üleelanutele erakordselt košmaarne elamus .
Ryan ja Pitman oletavad koguni , et hirmunud üleujutuspõgenike enamik püüdis oma pagemisteekonnal nähtavasti üldse suuremaid veekogusid vältida .
Röögatute veemasside purskumine Bosporuse kitsastiku kaudu Musta merre oli kuulda , näha ja tunda kogu ranniku ulatuses .
Kostis hiigelkose kõrvulukustav möirgamine .
Pihustunud kaskaadivee pilv varjas päikese , vesi sadas vihmana alla .
Rannikut rammisid sogased hiidlained .
Tõusis marutuul , mis kandis endaga vihma , samuti tolmu ja liiva ning puid , põõsaid ja rohtu .
Oma 300 päeva pidi olema tunda , kuidas maapind vibreerib .
Kõike purskumisega kaasnevat on raske isegi ette kujutada .
Ja muidugi neelas tormitsev tõusuvesi ühe põllu , elamu ja kodulooma teise järel , inimesi uppus .
Loodusjõudude möll ning inimeste elukeskkonna häving olid kirjeldamatud .
Pole siis ehk imeks panna , et mälestus juhtunust pärandus põlvest põlve ning kandus aastatuhandete taha .
Ryani ja Pitmani järgi liikusid põgenikud ka Mesopotaamiasse .
Sealt pärinevast sumeri-babüloonia lugulaulust nopiksin väited , et tõusis tume pilv , mürises , muutus pimedaks , kiiresti liikuv lõunatorm möllas .
Asjakohane on vist ka võrdlus , et terve maa lõhenes kui anum .
Kuna tõrvikud tõstsid Anunnakid , et nende säraga süüdata maa , esines tõenäoliselt ka atmosfäärielektrilisi nähte .
Piibel laseb uputusel kesta tõepäraselt üle aasta ning mainib ehk tabavalt , et puhkesid kõik suure sügavuse allikad .
Ryan ja Pitman osutavad sellele , et Mesopotaamia jõgede üleujutused olid sageli küll ettearvamatud ning laastavad , kuid oma olemuselt nad ei sobi hästi aluseks vaadeldavatele müütidele .
Mis puutub Piibli väitesse , et maa oli lõpuks jälle täiesti kuiv , siis tõlgendaksin seda kas igale korralikule muinasjutule kohustusliku õnneliku lõpuna , Mesopotaamia ja Egiptuse jõetulvade kogemuste juurdelisamisena või hoopis selle fakti peegeldusena , et Musta mere vee pealetung maismaale ju lõpuks tõesti peatus .
Meile nii tuttav Piiblis kirjeldatud veeuputus leidis niisiis 7500 aasta eest tõesti aset .
Ta oli sellest kirjeldusest küll mitmes suhtes erinev , kuid kahtlemata nii võimas ning nii suurte tagajärgedega ulatuslikule inimasustuse regioonile Euraasias , et on auga ära teeninud fikseerimise pühakirjas .
Temata oleks ka soomeugrilastel tulnud kes teab kui kaua oodata indoeurooplaste keelelisi ja muid mõjusid .
AGO KÜNNAP ( 1941 ) on Tartu Ülikooli uurali keelte professor .
* Kõik ajamäärangud on antud tavalistes päikesekalendri aastates , mis on saadud radiosüsiniku 14C dateeringute dendroloogilisel kalibreerimisel ( cal BP ) .
Viimasel ajal on üheks sagedasti esinevaks väljendiks postmodernism , mida kasutavad igasugustes seostes kõikvõimalike elualade esindajad .
Teie olete selle teemavaldkonnaga samuti kokku puutunud .
Seepärast tahakski kõigepealt küsida , mis see postmodernism üldse on ?
Psühholoogia jaoks on postmodernismil kaks olulist tunnusjoont .
Esiteks tähendab see traditsiooniliste piiride ja piirangute kadumist , teiseks - tavapäraste grupisuhete ja ka grupisõltuvuste nõrgenemist .
Postmodernistlikuks nihkeks peetakse 1960. aastatel alanud normide ja piirangute lõdvenemist .
Ilmusid pikad juuksed ja lõtv riietus , tänaval hakati musitama ja rääkima kõva häälega olukorras , kus see mõni aeg tagasi veel kuidagi ei sobinud .
Kui varem oli kombeks , et kõigepealt abiellutakse ja siis saadakse lapsi , siis nüüd pöördus sündmuste järjekord sageli vastupidiseks .
Niisiis pole postmodernism , postmodernistlik nihe või elulaadi muutus midagi sellist , mis oleks tekkinud väga järsku - eile veel ei olnud , aga täna juba on !
Pigem on see protsess , mis kuldsetel kuuekümnendatele tasapisi alguse sai .
Tänapäeval on aga jõutud nii kaugele , et paljude jaoks hakkab vabadus ja piirideta olek tüütuks muutuma ning elu isegi raskemaks ja keerulisemaks tegema .
Üksikinimese vaatepunktist on postmodernistliku elulaadi kujunemine , nagu iga muutus , teinud elu ühelt poolt lihtsamaks ja teisalt raskemaks .
Lihtsamaks selles mõttes , et enam ei pea niipalju muretsema selle üle , mida teised arvavad .
Näiteks - kas mu riietus on sobiv , andmaks intervjuud ajakirjale “ Horisont ” .
Samas on suurenenud igaühe vastutus - see , mis inimesest saab ja temaga juhtub , on ainult tema enda probleem ning eriti kellelegi toetuda pole .
Veel paarsada aastat tagasi oli inimese elu päris täpselt n.-ö. ette kaardistatud .
Naisevõtt oli vanemate mure , tegevusala juba sünniga määratud .
Postmodernse inimese perspektiivist võiks seda käsitleda vabaduste piiramisena , samas oli see kõik ka omamoodi meeldiv , raskete küsimustega ei pidanud oma pead vaevama .
Elu oli paika pandud , tulevik suhteliselt kindel ja määratletud .
Postmodernses maailmas on tulevik lahtine , inimene on kohustatud ise otsustama , riskima , valima .
Ja paljudele põhjustab selline kõrge määramatus - kas või tööturul - stressi ja muret .
Postmodernne tööturg tähendab järjest rahkem , et eluaegseid töökohti ei ole .
On projekt-tüüpi tööotsad ning kui üks lõpeb , siis on inimene taas vaba ning peab hakkama uut otsima .
Postmodernne nihe on avanud meile palju uusi võimalusi , aga samal ajal sundinud vastutama .
Viimane on sageli ebamugav , tahaks kindlust ja selgust !
Koos turumajanduse saabumisega Eestisse on aga seda kindlust ja selgust paratamatult vähem .
Postmodernistlik nihe on toimunud suhteliselt ruttu , Eestis on see aga hoopis kiire ja järsk protsess olnud .
Kas ehk liigagi kiire ?
Pealegi tundub see postmodernism Eesti jaoks mõneti sissetoodud “ kaup ” olevat !
Sisuliselt on see postmodernistlik nihe , jah , meie põlvkonna jooksul teostunud .
Mis eestlastesse puutub , siis arvan , et 1980. aastate lõpu , 1990. aastate alguseni olime natukene sees ja natukene kõrvaltvaatajad .
Piiride nihutamine , mis puudutas kunsti- , kultuuri- ja pop-maailma , oli ju ka Eestis olemas ( pikad juuksed , laiad püksid ) .
Kunstiteosteks said taiesed , millele veel parkümmend aastat varem keegi mingit tähelepanu poleks pööranud .
Aga meie elukorraldust ja tööelu too postmodernne paradigma neil aastail veel ei puudutanud .
Neisse elusfääridesse jõudis see hiljem ja väga järsku ning lõi paljudel jalad alt .
Mõni aeg tagasi Eestis käinud Francis Fukuyama rääkis tegelikult selsamal teemal .
Ta oli murelik selle üle , et elu kontsentreerub üha enam indiviidi ümber ning gruppide - perekonna , sõpruskondade , tutvusringkonna roll väheneb .
Fukuyama arvates ei tohiks see olla eesmärk , kuhupoole Läänemaailm peaks pürgima .
Kuigi ega tal mingisugust head ja selget retsepti ka asemele polnud pakkuda .
Mida siis teha ?
Tõenäoliselt rakendub ka postmodernistliku individualiseerumise puhul , nagu väga paljudel juhtudel ajaloos , nn. pendli efekt - ühiskond liigub ühte äärmusesse ning hakkab sealt tasapisi tagasi liikuma .
Hea näide on tuuled Eesti majanduses , liberaalsest parempoolsesest nurgast liigutakse välja , julgemad räägivad juba sotsialismist , ümberjaotamisest , sotsiaalsest kapitalist jne .
Tõenäoliselt proovitakse ka vabaduse piiride ja individualiseerumise mõttes ära üks äärmus , peagi aga selgub , et kõige hea kõrval ka midagi kaotatakse , ja mõnikord isegi palju .
Kasvõi nii , et paar põlvkonda enam üldse ei abiellu ja saavad täiesti juhuslikult lapsi , siis aga otsustavad mõned selle vana asja , abielu , sealt ajaloo prügikastist välja tuua ning selgub , et see on jube vahva !
Kas siis kunagi võib taas kätte jõuda aeg , mil ei istutagi enam põhiliselt arvuti taga , virtuaalses maailmas ?
See on juba hoopis teine teema .
Ma arvan , et paar põlvkonda edasi ei olegi enam sedalaadi arvuteid nagu tänapäeval .
Inimesed kannavad väikest “ toru ” taskus ning võivad igaühega ühendust võtta kust tahes .
Pärast panevad tolle riistapuu lihtsalt taskusse tagasi .
Postmoderniseerumises etendab virtuaalne maailm mitut rolli - ühelt poolt on see olnud tagantlükkaja , teiselt poolt pakkunud sobivat infrastruktuuri ( keskkonda ) .
Huvitavad on siin arutelud selle üle , kas on mingit vahet , kui inimesed suhtlevad näiteks arvuti ( e-posti ) kaudu või kui nad saavad suheldes üksteisele silma vaadata .
Ja tulemused ?
Olulisi järeldusi veel teha ei saa , liialt vähe aega on möödunud .
On ju näiteks arutletud selle üle , et kui laps esimesed 15 eluaastat arvuti eest ära ei tule ja suhtleb ainult meil'ide vahendusel , kuivõrd kompetentne ta on situatsioonides , kus ta peab teiste inimestega vahetult asju ajama .
Aga kuna arvutiajastu on veel lühike olnud , siis mingisuguse n.-ö. loomuliku eksperimendi tulemusi meil muidugi veel pole .
Üks erinevus seisneb vist selles , et arvuti kaudu suhtlemise on oluliselt anonüümsem .
Näiteks kui inimesel on vaja teisele midagi halvasti öelda , või “ ei ” öelda , siis seda on lihtsam teha arvuti kaudu .
Toksid lihtsalt vastuse masinasse …
Samas puuduvad arvutisuhtlemises psühholoogiat väga pikka aega huvitanud mitteverbaalsed infokanalid .
Vahetul suhtlemisel on ju see , mida inimene räägib , ainult üks suhteliselt väike osa sellest , kuidas ta oma sõnumit edasi annab .
Lisandub see , kuidas ta käsi liigutab , kas ta vaatab silma või hoiab pilgu maas , kas seisab või istub jne .
Kogu see mitteverbaalne pool kannab samuti sõnumit , mis arvutisuhtlemises kaob .
Paljud arvavadki , et kui inimsuhtlemine hakkab toimuma põhiliselt elektrooniliselt vahendatult , siis käib see oma informatsiooni edasiandmise jõu ja kvaliteedi osas oluliselt alla .
Sest me saame kõigist neist kanalitest , mis loodus inimesele kaasa on andnud , kasutada ainult pisikest osa - neid lühikesi sõnakesi , mida me viitsime arvutisse toksida .
Kui teiste kommunikatsioonivahendite roll väheneb ja domineerib sõna , siis võiks ju eeldada , et inimene arendab oma sõnakasutust eriti kõrgele , lausa ilukirjanduslikule tasemele .
Aga tegelikult on väidetud vastupidist - ka sõnaline pool jääb kängu ? !
Võib ju arutleda ka nii , et hästi tehniseeritud keskkonnas kaob üldse ära vajadus teise inimesega pikalt ja põhjalikult vestelda …
On umbes 20 standardsõnumit , mille hulgast inimene valib sobiva ja saadab teele !
Suhtlemisskeemid muutuvad kindlasti , ma siiski arvan , et need inimesed kes hommikust õhtuni ainult arvutiga tegelevad , lähevad suure naudinguga õhtul õllekasse või sauna .
Need aga , kes peavad päev läbi suhtlema teiste inimestega , naudivad pärast tööd üksindust .
Milliste konkreetsete uurimisvaldkondadega tegelevad praegusel ajal Pedagoogikaülikooli psühholoogid ?
Uurimisteemasid on palju , suur hulk neist rakendusliku iseloomuga .
Viimase aja trend ongi püüe akadeemiliste uurimgute tulemusi praktliste küsimuste lahendamisega ühitada .
Olgu viimasteks kas poliiitliste hoiakute muutused , integratsiooniprobleemid või suhted õpilaste ja õpetajate vahel .
Mõni näide ?
TPÜ-s on pikka aega tegutsenud keskkonnapsühholoogia uurimisgrupp , mille viimase aja tööd on seotud vana psühholoogiaküsimusega hoiakute ja käitumise suhetest .
Lihtsamalt öeldes - uuritakse , kuivõrd see , mida inimene räägib , seostub sellega , mida ta teeb .
Kas jutul ja tegudel on mingi omavaheline seos või on need kaks täiesti iseseisvat maailma ?
Paar aastat tagasi viisid sakslased läbi uuringu , mille käigus küsiti kõigepealt inimestelt , kuidas nad suhtuvad looduse kaitsmisesse .
Saadi väga positiivsed vastused - vihmametsi tuleb hoida , tahma ei tohi õhku paisata jne .
Teatud aja pärast paluti samadel inimestel osaleda mingis pisikeses praktilises tegevuses , mis aitaks loodust hoida .
Mõned nõustusid , teised mitte .
Seejärel päriti , kas inimesed oleksid nõus ühe väikese loodussõbraliku projekti heaks natuke raha andma .
Annetajaid oli juba päris vähe .
Lõpuks kutsuti kõiki osalema suures aktsioonis , mille sisu seisnes osa sissetulekute vabatahtlikus annetamises loodust toetava projekti hüvanguks .
Viimasel puhul kaasalööjaid praktiliselt polnud .
Uurijate järeldus oli , et mitmetes eluvaldkondades ( kas või needsamad loodushoiakud ) on verbaalne , hoiakuline elu muutunud iseseisvaks reaalsuseks ning suhteliselt sõltumatuks praktilisest tegevusest .
Kui aga kogu meie rohelisus ja säästlik mõtteviis piirdubki ainult õigete sõnade väljaütlemisega õiges kohas , siis oleks see laiemas kontekstis päris mõtlemapanev .
Uuringutest joonistub välja pilt , et käitumise puhul on kõik okay hetkeni , kui inimene ei pea iseennast hakkama piirama , ei pea oma ressursse mängu panema , oma elulaadi mingis osas tagasi tõmbama .
Samalaadne hoiakute ja käitumise dissonants ilmneb ka muudel puhkudel - näiteks demokraatiat puudutava retoorika ja tegelike poliitiliste toimingute osas .
Psühholoogiateooria räägib sellest , et kui tekib niisugune vastuolu hoiakute ja käitumise vahel , siis see realiseerub pingeseisundis - ning inimene püüab kas käitumist nihutada või hoiakuid muuta .
Postmodernses maailmas on aga hoiakute maailm saavutamas suhtelist sõltumatust .
Järelikult kahepalgelisemaks muutunud ?
Ei tahaks küsimust nii seada … arvan , et kui ajalukku vaadata , siis eks seda kahepalgelisust ole vist alati olnud .
Tulles tagasi loodushoiakute juurde , on siin oluliseks mõjuriks kindlasti asjaolu , et täna jõuab info looduse ja paljude teiste eluvaldkondade tegeliku seisundi kohta inimeseni vahendatult ning tal puudub sageli isiklik kogemus , hindamaks , kas midagi on hästi või halvasti .
Ta saab pidevalt eksperthinnanguid , tal puudub isiklik mõõdulint , millega toimuvat mõõta .
Eksperte on aga igasuguseid , mõned väga traagilised , teised jälle optimistlikud …
Postmodernse maailma üks tunnus ongi see , et rollid , mida igaüks meist täidab , on suhteliselt eraldiseisvad .
Inimene võib teatud suhetes olla tohutult loodusesõbralik , pidada kõnesid , teha üleskutseid jne .
Ja teises kontekstis visata oma vana aku lihtsalt loodusesse ning need kaks asja tema peas omavahel ei seostu .
Me ei saa aru , et tegelikult on see kõik üks ja sama asi .
See on ju kurb .
Kuidas siis inimene oma kahestumist ei tunneta ?
Ma rääkisin loomulikult natuke utreeritult , aga hoiku-käitumise seostamatus on mõnikord lausa silmatorkav .
Kui George Bush kohtub ameerika rohelistega , siis ta räägib kindlasti rohelist juttu ja kui ta satub kokku töösturitega , siis ta saab aru , et neil on samuti õigus .
Ja Kioto protkolli lihtsalt ei tohi alla kirjutada .
Otsuse langetamise hetkel on psühholoogiliselt talutavam , kui ta hoiab eri asjad ( rohelised ja töösturid ) eraldi , mõlemale korraga mõeldes läheb pinge vist liiga suureks …
Aga kuidas siis jääb kompromissidega ?
Kompromiss küll , aga mille vahel ?
Konkreetse indiviidi huvide ja elustandardi ning suhteliselt abstraktsete üldiste huvide vahel , mis inimest täna otseselt ei mõjuta .
Mille kohta talle räägitakse , et see puudutab järgmist ja ülejärgmist põlvkonda .
On raske veenda tänast tööturit ära andma 20% sissetulekust selle nimel , et ülejärgmisel põlvkonnal oleks näiteks kasutada piisavalt põlevkivi !
Psühholoogia arutleb selle üle , kui kaugele ulatub inimese jaoks olulise maailma piir .
Mina ise , mu lähedased …
Eestimaa .
Aga Aafrika ?
Kas ma peaksin muretsema , aga võib-olla ka ohverdama selle nimel , et Aafrikas olulist taimekooslust säilitada ?
Kusjuures pole päris kindel , et kui mina end kuidagi piiran , mingi kauge põlvkonna või paiga heaks midagi teen , siis sellest ka kasu on .
Sageli juhtub nii , et inimene viskab niisugused vastikud küsimused lihtsalt peast välja .
Võib väita , et see , mida suudame looduse heaks praktiliselt ära teha , sõltub suurel määral meie mõtlemisest .
Tõenäoliselt ei ole pilt , mis inimesel loodusest täna kujuneb , ainuvõimalik .
Meie ettekujutused on kujundatavad , muudetavad , parandatavad .
Ja kui tunneme seda mehaanikat , mis hoiakuid ja käitumist seostab , siis on ehk võimalik neid ka teineteisele lähemale nihutada .
Inimeste mõttemaailma peaks ju olema üsna kerge manipuleerida ja neid teatud suunas liikuma panna , nagu on näidanud totalitarismi kogemus .
Kuidas siis mõne küsimuse puhul ( näiteks loodushoid ) seda mõtlemist ja tegutsemist nii raske on kokku viia ?
Kas küsimus on ehk totalitaarse ja demokraatliku ühiskonna erinevustes ?
Ega siis kapitalism inimesega vähem manipuleeri kui kommunism .
Teame ju kõik , millise innukusega käiakse mööda suuri supermarketeid kasutuid asju kokku hankimas - eks ka see ole manipulatsioon .
Selles mõttes toimivad kommunism ja kapitalism sarnaselt .
Erinev on mehhanism - üks oli survemehhanism , teine on huvimehhanism .
Viimane on salakavalam ?
Loomulikum .
Toimib lihtsalt ühiskonna enda loogika , mis manipuleerib selles mõttes , et toodab järjest uusi vajadusi seletades meile kõigile , kuivõrd mõttetu on elu ilma nende rahuldamiseta .
Psühholoogia üks viimase aja huvitavamaid valdkondi ongi just vajaduste tootmise temaatika .
Teisalt - kui taoline huvimehhanism ei toimiks , siis alternatiiviks oleks niisugune mõnus lõunamaa , kus inimesed ootavad , et banaan neile suhu kukuks .
Kah võimalus , aga hetkel mitte eriti atraktiivne .
Kuidas elab äsja ametisse asunud rektori arvates TPÜ tervikuna , milliseid muutusi on oodata ülikoolimaastikul ?
TPÜ nissiks on ikka olnud õpetajakoolitus ning selge rakenduslik komponent õppekavades .
Ehk - mitte ainult hea akadeemiline teadmine , vaid ka oskused selle abil elus ja töökohal hakkama saada .
Oleme oma õppekavadesse lülitanud tugevad sotsiaalsete kompetentside plokid , samuti avanud mitmeid lisaerialasid , mis just tänasel tööturul nõutud - projektijuhtimine , avalikkussuhted , kolmanda sektori juhtimine jt.
Sedalaadi universaalseid oskusi pakkuvaid lisaerialasid võivad võtta kõik meie üliõpilased , nii tulevased õpetajad , kui sotsiaaltöötajad , ametnikud , treenerid .
TPÜ psühholoogide õppekavadesse on kõrvuti klassikalise psühholoogiaga lülitatud ka nõustamise , organisatsioonikäitumise , personalijuhtimise jt kursused , Kõike seda läheb mõnda firmasse tööle asuval psühholoogil paratamatult vaja .
Oleme käivitanud ka rea magistriprogramme , mis on mõeldud just sotsiaalset nõutud oskuste kujundamiseks .
Eelmisel aastal organisatsioonikäitumise magistriprogrammi , tänavu lisandus näiteks multimeediumi magistrikursus .
Ka keelte õpetamine on viimasel ajal TPÜ-s hoogsalt edenenud .
Ma ei tea , kas mõni teine Eesti ülikool praegu õpetab 17 võõrkeelt ?
TPÜ-s saab eelmisest aastast õppida ka türgi ja järgmisest aastast hollandi keelt .
Viimasel ajal palju arutletud TTÜ ja TPÜ ühinemise üle Tundub , et lähiajal selles osas vist midagi suurt ei juhtu .
Mõlema kõrgkoolil on piisavalt siseprobleeme , mida lahendada .
Samas oleks see vist kaugemas perspektiivis mõistlik , nii resursside otstarbekama kasutamise kui konkurentsivõime tõusu mõttes .
Kas Eestis on liiga palju kõrgharidusega inimesi ?
Mina ei arva , et haridust on palju .
Loogika , et rahvas on liiga haritud , pole tõsiselt võetav !
Ka metallitööline peab olema kõrgelt haritud , näiteks kui ta töötab arvutiga juhitaval pingil , mida ta peab ise programmeerima .
Kindlasti ei pea need , kes praktilist tööd teevad , sugugi vähemharitud olema .
Iseküsimus on , kas tänane ülikoolihariduse erialaline struktuur on parim võimalikest .
Oluline on , et saadud haridusega elus midagi peale oleks hakata .
Mati Heidmetsaga vestles
Kärt Jänes - Kapp
Andrus Mölder
Paljude eestlaste jaoks assotsieerub sõna friis eeskätt friisi tõugu lehmadega .
Vähem teatakse , et friisid on rahvas , kes käesoleval ajal elab Kirde-Madalmaades ja Loode-Saksamaal , ning kes minevikus on hõlmanud väga suurt osa Põhjamere lõuna- ja idaranniku äärsetest aladest .
Kuna ajaloo keerdkäikude tõttu on friisid laiali paisatud kahe erineva riigi aladele ( pealegi veel mitmesse üksteisest lahus olevasse piirkonda ) , ei saa nüüdisajal rääkida ühtsete traditsioonide ja ühtse keelega friisi rahvast .
Seetõttu ei ole isegi Friisimaa nimel friisi keeles ühtset nimekuju .
Kõige enam kasutatakse Friisimaa tähistamiseks läänefriisi murde terminit Fryslân , millega kitsamalt tähistatakse Friisimaa provintsi Madalmaades .
Samas on põhjafriisi murdes Friisimaa nimi hoopis Fraschlönj .
Valdav enamus friisidest elab Madalmaades Friisimaa provintsis , millel on omavalitsuslik autonoomia võrdselt teiste Madalmaade provintsidega .
Eriõigusi friiside rahvuslikul provintsil praktiliselt ei ole .
Friisimaa provintsist idas asub Noord-Hollandi , läänes Groningeni ja lõunas Drenthe provints .
Nimetatud kolm , mis praegu on täielikult hollandikeelsed , on ajaloos olnud samuti friiside asualaks .
Frysk , seeltersk ja friisk
Friisi keel kuulub läänegermaani keelte inglise-friisi alarühma .
Sageli arvatakse , et friisi keele kõige lähedasemateks sugulasteks on hollandi ja / või saksa keel .
Tegelikult on selleks aga hoopis inglise keel .
Viimastel aastasadadel on friisi keeles , eeskätt Madalmaades räägitavas läänefriisi murdes , siiski tuntavad ka hollandi keele mõjud .
Ajaloolistest põhjustest tulenevalt ei ole friisi keel ühtne , vaid jaguneb kolmeks üksteisest üsna tublisti erinevaks murderühmaks : läänemurre ( friisi keeles frysk ) , idamurre ( seeltersk või seelterfräisk ) ja põhjamurre ( friisk ) .
Enam väljaarenenud on läänefriisi murre , kuivõrd selle rääkijaid on kõige rohkem ning nad moodustavad piirkonna üldisest elanike arvust suhteliselt suure osa .
Kunagi Põhjamere lõunarannikul laialt kasutusel olnud friisi keel on käesoleval ajal väljasuremisohus .
Friisi keele rääkijate arvuks Euroopas hinnatakse umbes 425 000 inimest .
Nendest ligi 410 000 elab Friisimaa provintsis Madalmaades ( moodustavad u.
2,7 protsenti Madalmaade elanikest ja 2 / 3 Friisimaa provintsi elanikest ) , 2000 Ida-Friisimaa kolmes asulas Saksamaal ning 10 000 Põhja-Friisimaal ( viimastest umbes 2000 on aktiivsed keelekasutajad ) .
Samas peetakse friiside koguarvuks näiteks Põhja-Friisimaal vähemalt 50 000 inimest , mis tähendab , et friisi keelt kasutab neist ainult viiendik ja needki on kõik vähemalt kakskeelsed ( enamasti ülemsaksa ja friisi keele kasutajad ) , sageli ka kolmkeelsed - rääkides kas ülem- või alamsaksa , friisi ning taani või jüüti keelt ( taani keele dialekt ) .
Leeuwardenisse või Ljouwerti ?
Nagu teiste omariikluseta rahvaste , nii ka Friisimaa puhul tunneme mitte algupäraseid kohanimesid , vaid sealsete suurrahvaste ehk siis hollandlaste ja sakslaste variante .
Lääne-Friisimaa tähtsamad linnad on friisi keeles Ljouwert ( hollandi Leeuwarden , provintsi halduskeskus , kus elab ligi 85 000 inimest ) , Snits ( hollandi Sneek ) , It Hearrenfean ( hollandi Heerenveen ) , Harns ( hollandi Harlingen ) , Frjentsjer ( hollandi Franeker ) , Dokkum ( sama ka hollandi keeles ) .
Põhja-Friisimaa tähtsaim linn on friisi keeles Wästerlönj ( saksa Westerland ) ja piirkonna suurima saare nimi friisi keeles on Söl ( saksa Sylt ) .
Friisi keele kasutamine asjaajamises on erinevates ajaloolise Friisimaa piirkondades väga erinev .
Schleswig-Holsteini liidumaa 1990. aastal vastu võetud konstitutsioon kaitseb ametlikult friisi kogukonda Põhja-Friisimaal .
Samas ei ole friisi keelel antud piirkonnas ametlikku staatust ning kõik kirjalikud dokumendid vormistatakse üksnes saksa keeles .
Siiski on viimastel aastatel hakatud Põhja-Friisimaa ametiasutustes korraldama friisikeelset suulist asjaajamist ning üha rohkem võib kohata kakskeelseid teeviitasid ja friisikeelseid asulate nimesilte .
Õppetool ülikoolis
Kooliprogramm tagab rohkem kui 1000 friisi lapsele võimaluse õppida friisi keelt vabatahtliku ainena üks või kaks tundi nädalas .
Samas on täiesti selge , et korraliku keeleoskuse omandamiseks võõras keelekeskkonnas nimetatud koormusest ei piisa ning friisi keelest tõsiselt huvitatud peavad võtma tasulisi lisatunde väljaspool kooli .
Alates 1978. aastast töötab Kieli ülikoolis friisi keele õppetool ning aastatel 1988 - 1996 tegutses samasugune õppetool ka Flensburgi ülikoolis .
Põhjas
Põhjamurde kasutamise teeb raskeks asjaolu , et põhjafriisikeelset meediat praktiliselt ei eksisteeri .
Näiteks televisioonis ei esitata põhjafriisi murdes saateid üldse , raadio annab neid eetrisse ühes kohalikus avalikõiguslikus kanalis keskmiselt kolm minutit nädalas ( ! ) ning põhjafriisikeelsed ajakirjandusväljaanded puuduvad täiesti .
Viimast tühimikku püütakse täita mõningate põhjafriisi murdes artiklite avaldamisega kohalikes saksa- ja taanikeelsetes ajalehtedes .
Kirjandust ilmub vähesel määral , kuid põhjafriisikeelne kohalik teater on väga tegus ning aktiivsuse tõus on täheldatav friisikeelsete laulukooride hulgas .
Idas
Idafriisi keelt räägitakse Alam-Saksimaa Cloppenburgi maakonna kolmes asulas .
Viimaste friisikeelsed nimekujud on : Romelse ( saksa Ramsloh ) , Schäddel ( Scharrel ) , Strukelje ( Strücklingen ) .
Tänu 1980. aastate keskpaigas alanud idafriisi murde ametlikule kaitsmisele ( kui Euroopa Liidu vähemuskeel ) on keele aktiivsete kasutajate arv kiiresti kasvamas .
Käesoleval ajal on piirkonnas 5 ida-friisi keelset lasteaeda , mitmes koolis on võimalik õppida friisi keelt vabatahtliku ainena 1 - 3 tundi nädalas .
Ka nimetatud asulate avalikus halduses on viimastel aastatel hakatud osaliselt kasutama idafriisi keelt .
Idafriisi murdes ajakirjandusväljaandeid , samuti raadio- ja televisioonisaateid ei ole .
Idafriisi murdes artiklid ilmuvad siiski regulaarselt kahes kohalikus saksakeelses päevalehes .
Aktiivselt tegutseb kohalik teater ning järjest enam organiseeritakse idafriisi keeles mitmesuguseid kultuuriüritusi .
Oldenburgi ülikooli juures töötab ka idafriisi keele õppetool , mis muu hulgas organiseerib idafriisi keele täiendõpet täiskasvanutele .
Läänes
Enim kasutust leiab läänefriisi murre , kuivõrd selle oskajaid on kõige rohkem ning selle rääkimiseks on ametlikul tasandil ( Friisimaa provintsis Madalmaades ) loodud ka paremad tingimused .
1996. aastal läbi viidud uuringu kohaselt suudavad provintsi elanikest 94 protsenti friisi keelest aru saada , 75 protsenti ise rääkida , 66 protsenti lugeda ( selle järgi on arvestatud ka keele kasutajate hulk ) , kuid ainult 17 protsenti kirjutada .
Seejuures on friisi keele oskajaid traditsiooniliselt rohkem maapiirkondades ja vähem linnades .
Samas tuleb arvestada , et kuigi friisid on Friisimaa provintsi põlisrahvas , hakati friisi keele õigusi ametlikult tunnustama alles paarikümne aasta eest .
1980. aastal tehti friisi keele õppimine kohustuslikuks algkoolis , 1993 ka keskkooli esimestes klassides .
Põhilisi aineid on friisid sunnitud aga siiani õppima hollandi keeles .
Siinkohal on paslik meelde tuletada , et paljukirutud ja rahvaste vanglaks peetud NSV Liidus oli vähemalt Balti vabariikides põliselanikele tagatud kogu hariduse saamine nende emakeeles .
Nii et kui võrrelda NSV Liidu hariduspoliitikat Baltimaades Madalmaade hariduspoliitikaga Friisimaal , Hispaania hariduspoliitikaga Baskimaal või Prantsusmaa hariduspoliitikaga Bretagne'is , siis ei tundugi NSV Liit enam nii põlisrahvaste vaenulik .
Samalaadsete võrdlustulemusteni võib jõuda ka väikerahvaste suhtes rakendatava rahvuspoliitika muude osade võrdlemisel nimetatud maades .
1995. aastal võeti vastu friisi keele kohalikes omavalitsustes kasutamise eeskirjad .
1996 ratifitseerisid Madalmaad Euroopa regionaalsete ja vähemusrahvaste keelte õiguste deklaratsiooni .
1997. aasta seadus annab õiguse kasutada friisi keelt kohtusüsteemis ( tegelikult on friisi keelt Friisimaa provintsi kohtutes kasutatud alates 20. sajandi keskpaigast ) .
Praeguseks on aga jõutud niikaugele , et Friisimaa provintsi friisikeelne nimi Fryslân , samuti mitmete teise tasandi kohalike omavalitsuste friisikeelsed nimed on ainsad ametlikud nimed ( hollandikeelseid nimekujusid ei kasutata sageli isegi hollandikeelsetes ametlikes dokumentides ) !
Samuti võib öelda , et friisi keele läänemurdel on käesoleval ajal Friisimaa provintsi ametlikus asjaajamises hollandi keelega enamasti võrdsed õigused , kuigi üleriigiline ametlik dokumentatsioon ilmub ka Friisimaa provintsis enamasti vaid hollandikeelsena .
100 raamatut aastas
Vaatamata õiguste tagamisele on friisi keele kasutamine Friisimaa massimeedias siiski väga vähene .
Nii edastab kohalik televisioon friisikeelseid saateid vaid üks tund päevas , kohalik avalikõiguslik raadio aga ca 80 tundi nädalas ning piirkonnas ei ilmu ühtegi üksnes friisikeelset päeva- või nädalalehte ( friisikeelsed artiklid ilmuvad muidu valdavalt hollandikeelsetes ajalehtedes ) !
Friisikeelseid raamatuid ilmub aastas keskmiselt 100 erinevat nimetust ning tegutseb ka üks professionaalne friisikeelne teater .
Perekonnanimed
Väga paljud friisi perekonnanimed ( hinnanguliselt umbes 35 protsenti Friisimaa provintsi elanike perekonnanimedest ) lõpevad tähega “ a ” .
Osa nendest nimedest , nagu näiteks Albada , Idsarda , Tjaarda , Wybranda on tekkinud ajaloolistest eesnimedest .
Teised jälle , nagu näiteks Baarda , Ferwerda , Holwerda on tuletatud friisikeelsetest kohanimedest .
Palju on ka i-lõpulisi perekonnanimesid , mis enamasti on seotud germaanikeelsete eesnimedega ( näiteks Adriani , Gerbrandy , Rudolphi , Sybrandy ) ning s-lõpulisi ( näiteks Foppes , Gosses , Haukes , Poppes , Sikkes , Wumkes ) .
Küllaltki tavalised on ka stra-lõpulised nimed , tähistades ajalooliselt nimekandja päritolu vastavast paigast ( näiteks Balkstra , Beetstra , Boonstra ) .
Eriti Ida-Friisimaal võib kohata palju inga-lõpulisi perekonnanimesid .
Neid peetakse eriti vanadeks , kuivõrd nimetatud nimelõpp on seotud germaani algkeelega ja ühel või teisel kujul ühine enamikule germaani rahvastele .
Tähenduse poolest võib nimelõppu “ inga ” tõlkida kui millegi juurde kuuluvat või millegagi seotut .
Näiteks vanaingliskeelne nimi Witting tähendab Witte poega .
Friisidel on inga-lõpulistest nimedest kasutusel näiteks Abbinga , Dekkinga , Eisinga , Osinga , Piebinga , Tamminga .
Tuntud friisid
Terve rida kuulsaid inimesi , keda peetakse sageli hollandlasteks , on tegelikult olnud friisid .
Rahvusvaheliselt tuntud inimestest olgu siinkohal nimetatud 17. sajandi filosoof ja matemaatik René Descartes ; kitarrivirtuoos Jan Akkerman ; 20. sajandi viiekümnendatel aastatel mänginud jalgpallur Abe Lenstra ; maailma tippkiiruisutajad Hilbert van der Duim , Rintje Ritsma , Ids Postma , Falko Zandstra , Atje Keulen Deelstra , Tonny de Jong , Annamarie Thomas ; kabe maailmameistrid Harm Wiersma ja Jannes van der Wal ; Philips president Cor Boonstra ; Esimeses maailmasõjas prantslasi reetnud tuntud tantsija Mata Hari jne .
Tammid ja sadamad - ühed on , teisi pole !
Madalmaad on tuntud suurte tammide poolest , mis kaitsevad merelt juurde võetud maad vee pealetungi eest .
Madalmaade ja ühtlasi maailma suurim tamm ühendab Friisimaad Põhja-Hollandi provintsiga .
See 1932. aastal ehitatud 30 km pikkune hiigelehitis , mis kannab nime Afsluitdijk , on mõlemalt poolt ümbritsetud veega - ühel pool asub Põhjameri ning teisel pool Yssel'i järv , mida enne tamme ehitamist tunti Zuider Zee'na ehk Zuideri merena .
Friisimaa on nii ajalooliselt kui ka praegu tuntud laevaehituspiirkond .
Muu hulgas on ehitatud luksuslaevu araabia naftaseikidele , USA multimiljonär Donald Trumpile ja ka mitmetele Euroopa monarhidele .
Samal ajal ei ole Friisimaa provintsis Madalmaades ega ka Põhja-Friisimaal Taanis ühtegi suuremat sadamat !
Spordirahvas
Madalmaad on paljude jaoks tuntud kiiruisutamise maa .
Vähem teatakse , et kiiruisutamise tõeline paradiis on Madalmaade Friisimaa provints .
Just Friisimaalt on pärit Madalmaade tuntuimad kiiruisutajad .
Rahvusvahelise tunnustuse on võitnud kiiruisutamise 11 linna tuur ( friisi keeles Elfstedentocht ) , mis kujutab endast erinevate linnade kanalitel ja järvedel korraldatavat 11 etapist koosnevat kiiruisutamisvõistlust , mille võistlusdistantside kogupikkus on ligi 200 km !
It Hearrenfeanis asub aga maailma esimene 400-meetrise rajaga kiiruisutamise sisestaadion Thialf .
Viimane on kujunenud peaaegu samalaadseks Friisimaa sümboliks nagu Sydney ooperiteater Austraalia või Eiffeli torm Prantsusmaa puhul .
Huvitavamad rahvuslikud spordialad on friisidel tennisesarnane mäng keatsen , mida mängitakse ilma reketita , paljakäsi ; pika teiba abil kanalitest üle hüppamine ehk fierljeppen ; vanamoodsates rõivastes saanisõit kanalite ja järvede jääl ehk beltsjeriden ning wadlopen ehk kõnd ümber Waddensea saare .
Suviti on populaarne ka vanade purjekate ja jahtide võidusõit Friisimaa erinevatel järvedel .
Viimast võistlust nimetatakse friisi keeles skktsjesilen .
Lehmanahad roomlastele
Praegu valitsevate arusaamade kohaselt elasid friiside eellasteks olnud germaanlased Skandinaavia poolsaare lõunaosas ning nüüdse Taani aladel .
Umbes 9. sajandil e.Kr. toimus germaanlaste jagunemine läänegermaanlasteks , idagermaanlasteks ja põhjagermaanlasteks .
700. aasta paiku e.Kr asustasid läänegermaanlased tänapäeva Saksamaa läänepoolse rannikuala ning järgneva saja aastaga jõuti välja Friisimaale ja Madalmaadesse .
Teistest läänegermaani hõimudest olid friisidele keele poolest lähedasemad saksid , usundi poolest ka jüütid ja anglid .
Umbkaudu 200. aastast e.Kr võib rääkida friisidest kui eraldi etnilisest kooslusest .
50. aastaks e.Kr. oli Julius Caesar viinud Rooma impeeriumi Reini jõeni ehk vahetult friiside naabrusesse , kuivõrd friisid elasid Reini jõe suudmeala põhjakaldal .
12. aastal e.Kr oli friisidel valida - kas koostöö roomlastega või kaitselahingud .
Friisid otsustasid roomlastele alistuda sel kujul , et hakkasid maksma regulaarselt makse ( lehmanahkades ) .
Rooma impeerium laienes aga Elbe jõeni .
28. aastaks olid maksud Rooma impeeriumi heaks tõusnud väljakannatamatult kõrgeks ning friisid otsustasid vastu hakata .
Baduhennawoodis toimunud lahingus osutusid friisid võitjateks ning järgmise 20 aasta jooksul oli Friisimaa võõrastest rõhujatest vaba .
Siin ja seal
250. aastaks oli Põhjameri nii palju tõusnud , et oluline osa asustatud Friisimaast jäeti maha ning friisid rändasid lõuna poole .
Tagasi pöörduti alles umbes aastal 400.
Osa friisidest oli aga jäädavalt lahku löönud , asudes elama Friisimaast edelasse , kus nad panid koos saalide ja teiste vähemate hõimudega aluse frangi hõimule , mis hiljem lõi mõjuvõimsa Frangi riigi .
4. sajandi keskpaigast 6. sajandi keskpaigani toimunud Suur rahvasterändamine puudutas ka friise .
Muu hulgas võtsid friisid osa tänapäeva Inglismaa alade vallutamisest , asustades koos jüütidega Kenti ümbruse .
Friisi Impeerium
Ajalooline Suur-Friisimaa ( Magna Frisia ) , mida on nimetatud ka Friisi Impeeriumiks , eksisteeris 6. sajandi algusest aastani 719 ning hõlmas pikka , kuid kitsast Põhjamere lõunaranniku riba tänapäeva Põhja-Belgiast kuni Saksamaa ja Taani piirialadeni .
Sel perioodil kontrollisid friisid suurt osa Põhjamere-äärsete piirkondade omavahelisest kaubandusest , kuna olid lisaks headele meresõitjatele sageli ka teistest sõjakamad ja hulljulgemad .
Põhjamerd tunti sel perioodil aga Mare Frisicum'i nime all .
Suurima õitsengu saavutas Friisimaa kuningas Punapea ( eluaastad 679 - 719 ) valitsemise ajal , mil Friisimaa võitles edukalt frankide ja ristiusu vastu .
Iseolemise lõpp
Esimest korda kaotas suur osa Friisimaast täielikult iseseisvuse 734. aastal , mil oldi sunnitud alistuma Frangi riigile .
785 kaotas iseseisvuse ka Friisimaa kõige idapoolsem osa , mis kuni selle ajani oli koostöös saksidega suutnud frankide rünnakuid tagasi tõrjuda .
800. aastaks oli friiside eliit täielikult ristiusustatud .
Küllaltki oluline osa tavainimestest püsis ristiusust eemal aga veel ka sajandeid hiljem , ning tänapäevalgi on Friisimaa piirkond , kus n.-ö. paganate osatähtsus ( mõningatel andmetel vähemalt kolmandik friisidest ) rahvastikust on suurim terves kristlikus Euroopas .
840. aastal sattus enamus Friisimaast Taani mõjuvõimu alla , kuid juba 885. aastal löödi taanlased välja ning Friisimaa sai jälle iseseisvust nautida .
Järgnevatel sajanditel tuli friisidel tegemist teha nii saksidest , taanlastest , hollandlastest kui ka frankidest vallutajatega , vormiliselt kuulus Friisimaa Püha Rooma Riiki .
Püsivamat võimu ei suutnud ükski võõrvallutaja siiski saavutada enne , kui 1256. aastal alistasid Friisimaa kõige läänepoolsemad alad ( praegune Noord-Hollandi provints ) hollandi krahvid .
Kogu keskaegse Friisimaa ajaloo suurimaks päevaks võib pidada 26. septembrit 1345 , mil friiside rahvavägi lõi Kesk-Friisimaal peetud lahingus sakside , hollandlaste ja prantslaste ühisväge .
Nimetatud tähtpäev on sellest ajast alates ( ka nüüdisajal ) olnud suurimaks pühaks paljudele friisidele .
Vähem kui viiskümmend aastat hiljem , 1392 algas Friisimaal aga kahe rivaalitseva kogukonna vahel kodusõda , mis kurnas friise sedavõrd , et 1498 paluti Saksi krahvil Albrechtil ( eluaastad 1443 - 1500 ) vaenutsevad pooled lahutada .
Viimane tähendas ühtlasi ka Kesk-Friisimaa iseseisvuse lõppu .
Peaaegu koheselt võeti Friisimaal asjaajamises kasutusele saksa keel .
Lõplikuks löögiks friisi keelele oli aga 16. sajandi keskel toimunud reformatsioon , peale mida nii Piiblis kui kirikujutlustes jäi tarvitusele üksnes alamsaksa keel .
Kõige kauem püsis vabana Ida-Friisimaa väike ala , mis oli iseseisev krahvkond alates 14. sajandist .
Selle iseseisvusele tegi lõpu Preisimaa 1744. aastal .
Hilisemates ajaloosündmustes ei ole friisid enam kaasarääkijad saanud olla .
Nende kuuluvuse ühe või teise riigi alla on otsustanud võõrvallutajad isekeskis .
Kääriv Friisimaa
Käesoleval ajal otseselt rahvuslikke terroriorganisatsioone Friisimaal ei tegutse , kuid rahvuslikku “ käärimist ” võib kohata küllaltki palju .
Eriti hoogustus rahvuslik liikumine 1998. aastal , kui tähistati 500 aasta möödumist friiside vabaduse langemisest .
Kui hollandlased suhtusid sellesse sündmusesse rohkem kui ajaloolisesse fakti , siis friiside hulgas tõstatas see sündmus taas arutelud rahvuslikust rõhumisest ( friisi rahvuslikumate parteide poolt nimetatud ka kultuuriliseks genotsiidiks ) ning rahvusliku iseolemise idee .
Seetõttu võis ka tavalisest sagedamini kohata loosungeid “ Fryslan Frij ” , mis olid põhiolemuselt arusaadavad ka paljudele friisi keelt mittemõistvatele inimestele .
Tõsiseltvõetavat arutelu Friisimaa tuleviku üle praegu veel tekkinud ei ole .
Madalmaade valitsevate ringkondade ametliku seisukoha järgi ei ole seal midagi arutada - Friisimaa oli , on ja jääb Madalmaade osaks .
Friiside rahvuslikud parteid on aga liiga nõrgad , et iseseisvuse ideed tõsisemalt tõstatada .
Viimasele aitab osaliselt kaasa ka piirkonna suhteline majanduslik edukus - paljud friisid on eluga majanduslikus mõttes rahul ja seetõttu pigistatakse rahvuslike kitsaskohtade ees silmad kinni .
Palju värve ja vorme
Nii nagu Friisimaa ei ole käesoleval ajal ühtne territoorium , ei ole friisidel ka päris ühtset rahvuslippu .
Kõige enam pretendeerib viimasele Friisimaa provintsi lipp , mis Madalmaades on ametlikult kuulutatud ka friiside rahvuslipuks .
Nimetatud lipp on kõige tuntum friiside lipp .
Samal ajal kasutavad Saksamaal asuva Ida-Friisimaa elanikud oma lippu ning Saksamaal Schleswig-Holsteinis , nn. Põhja-Friisimaal elavad friisid , veel kolmandat rahvuslikku värvikombinatsiooni .
Seejuures kasutavad Põhja-Friisimaa elanikud koguni kahte erineva kujuga lippu - trikoloori ning Skandinaavia risti kujulist lippu .
ANDRUS MÖLDER ( 1970 ) on finantsanalüütik , kelle hobiks on juba aastaid väikerahvad ja nende sümboolika .
Friisimaa provintsi lipp .
Friisimaa lipul , mille pikkuse ja laiuse suhe on 9 : 13 , on seitse diagonaalset triipu ( vaheldumisi koobaltsinine ja valge ) ning seitse punast vesiroosi lehte ( friisi keele läänemurdes pompebledden ; vesiroos on Friisimaa üks vanemaid sümboleid ) .
Diagonaalsetest triipudest valged sümboliseerivad kolme Friisimaa maapiirkonda : Oostergo't , Westergo't ja Sevenwolden'it .
Sinised diagonaalid tähistavad aga suuremaid Friisimaa jõgesid .
Seitse vesiroosi lehte kujutavad ajaloolise Friisimaa seitset erinevat mereäärset piirkonda ( nn. zeeland'i ) , nagu need eksisteerisid 8. ja 14. sajandi vahel .
Siiski ei olda nüüdisajal päris ühel meelel selles osas , millised need piirkonnad konkreetselt olid .
Mõningatel andmetel olid nendeks Lääne-Friisimaa ( praegune Noord-Hollandi provints Madalmaades , kaardil tähistatud numbriga 1 ) , Westergo ( Friisimaa provintsi lääneosa , 2 ) , Oostergo ( Friisimaa provintsi idaosa , 3 ) , Sevenwolden ( Friisimaa provintsi kaguosa , Overijsseli provintsi põhjaosa ja Drenthe provints , 4 ) , Ommelanden ( enamus praegusest Groningeni provintsist , 5 ) , Ida-Friisimaa ( Saksamaa loodenurgas , 6 ) , Põhja-Friisimaa ( Saksamaa Taani piiri äärsed alad ja Põhja-Friisi saared , 7 ) .
Friisimaa lipu päritolu ja vanus on vaieldavad .
Ühed väidavad , et tegemist on 9. sajandist pärit algupärandi mugandusega ja sellisel kujul on see Euroopa üks vanimaid kasutuses olevaid lippe üldse .
Teised jälle , et lipp on pärit 11. sajandist ja seda on kirjeldatud juba ülemsaksa kangelaseepose “ Gudrun ” algversioonides .
Kolmandad aga ütlevad , et Friisimaa lipu loojateks on perekond De Zee Jirnsumi linnast , esimest korda lehvis lipp 1895. aastal ja alates 1897. aastast oli kasutusel “ De Leeuw & De Zee ” firma lipuna .
Seejuures olevat lipu põhiautor Sj .
De Zee saanud lipu loomiseks inspiratsiooni Friisimaa ajaloolistest vappidest , mille ta avastas vanu raamatuid sirvides .
Kindel on aga see , et ametliku tunnustuse sai Friisimaa lipp 9. juulil 1957 , kui Friisimaa provintsi valitsuses kinnitati lipu kuju , värvid ja kasutamise kord .
Friisimaa lippu peetakse kaasajal kõige populaarsemaks Madalmaade provintsi lipuks .
On isegi väidetud , et tõenäoliselt tunnevad Madalmaade elanikud paremini Friisimaa kui oma elukohajärgset lippu .
Põhja-Friisimaa trikoloor .
Põhja-Friisimaa trikoloor , mille nimi põhjafriisi keeles on gölj-rüüdj-ween , on saanud oma värvid Friisimaa vapilt .
Lipu värvidel on mitmed ja kohati vastakad tähendused .
Trikoloori kasutatakse ka koos vapiga , kus on peal Põhja-Friisimaa moto “ Lever düd as Slav ” .
Viimane tähendab tõlkes “ Parem olla surnud , kui olla ori ” ning on pärit Madalmaade Friisimaa provintsis Gaasterlandis asuvalt monumendilt ( sealne läänefriisikeelne kirjaviis “ Leaver dea as slaef ” ) , mis on pühendatud friiside poolt hollandlaste üle saavutatud võidule 1345.
Põhja-Friisimaa ristilipp .
Põhja-Friisimaa Skandinaavia risti kujulisel lipul on samad värvid , mis piirkonna trikoloorilgi .
Selline lipukuju sümboliseerib friiside traditsioonilisi sidemeid Skandinaavia rahvastega .
Lipu värvide laiuste suhted on 6 : 1 : 2 : 1 : 12.
Ei saa väita , et friiside Skandinaavia risti kujuline lipp Lääne-Euroopas erand on .
Eeskätt skandinaavlaste vallutusretkedega seotud aladel on selliseid lippe olnud kasutusel teisigi .
Näiteks tänapäeva Põhja-Prantsusmaal Normandias elanud normannid kasutasid omal ajal Skandinaavia risti kujulist puna-kollast lippu ning Briti saarestikku kuuluvatel Orkney saartel ja Shetlandi saartel on praegugi ametlikult kasutusel Skandinaavia risti kujulised lipud ( vastavalt kollasel põhjal peenike punane rist ning sinisel põhjal peenike valge rist .
Friisimaa vapp .
Friisimaa lõvidega vapp on nüüdse kuju saanud 16. sajandil , kuid põhiolemuselt püsinud muutumatuna juba vähemalt 14. sajandist .
Algupäraselt ei olnud tegemist siiski mitte friiside , vaid ühe hollandi krahvi vapiga , kes püüdis Friisimaad endale allutada .
Ka vapil on kasutatud seitset elementi - vapi nüüdsel kujul on esitatud seitse ristkülikut ( enne 16. sajandit oli ristkülikute asemel seitse münti ) .
Needki tähistasid ja tähistavad Friisimaa seitset ajaloolist piirkonda .
NB !
Lippude fotod leiate “ Horisondi ” trükinumbrist !
Peale otsese tähenduse oli sellel sõnal 19. sajandil ja isegi 20. sajandi algul veel eriline tähendus .
Sel ajal olid metallmüntidest käibel kuld- ja hõberahad ning pangandus oli hoopis teisel tasandil .
Tänapäevaseid pangatoiminguid ei tuntud ja sääste hoiti niikaua kodus , kuni oli kogunenud peotäis kuldraha , mis siis hoiustamiseks panka viidi - ja pandi seal kassaluugi ees asuvale rohelisele , paksust kalevist riidele või vildile .
Siis tasandati rahahunnik siledaks , et kuldrahasid oleks võimalik ükshaaval üle lugeda .
Kuldrahade hõõrdumisel ja kulumusel jäid üliväikesed kullaosakesed riide külge .
Et raha koguti , hoiti ja pangatehinguid teostati sel ajal peamiselt kuldrahadega , siis oli kulla ringlus küllalt tihe .
Teatud aja järel põletati kassaluugi ees asunud riie ja sellest saadi mingi kogus kulda , mis oli kassiirile täiendavaks palgalisaks .
Arvatakse , et kassiirikulla idee pärineb kunagistelt rahavahetajatelt .
See elukutse tekkis juba tuhandeid aastaid tagasi .
Pikal ajalooperioodil vermiti paljudes väikestes feodaalriikides ja linnades oma raha , kuid seal käibis ka teisi münte .
Müntide väärtuse hindamisel tuli arvestada mündi massi ja selle väärismetalli sisaldust .
Seepärast oli rahavahetaja tähtsaks persooniks tolle aja majanduselus .
Ka Eestis käibisid 13. - 16. sajandini Tallinnas , Tartus , Narvas , Haapsalus , Kuressaares jm. vermitud mündid .
Rahavahetajad töötasid turgudel , templite juures ja teistes rahva kogunemispaikades .
Kui rahavahetajale anti münt , siis puhastas ta selle kõigepealt sametpadjal .
Ent eesmärgiks polnud ainult raha puhastamine , nagu näis , vaid ka metalli pinnalt metalliosakeste eraldamine ja kogumine sametisse , millest hiljem saadi väärismetalli .
See oli rahavahetaja täiendav tulu .
Kulda peetakse väga püsivaks metalliks .
Kokkupuutel õhu , vee ja paljude teiste ainetega jääb kuld muutumatuks .
Ega asjatult nimetatud kahe happe segu , millega oli võimalik kulda lahusesse viia , kuningveeks .
Kuld oli metallide kuningas .
Teisi reaktiive , millega kulda saaks lahusesse viia , keskajal ei tuntud .
Seega on kuld keemiliselt püsiv .
Ehe kuld on aga võrdlemisi pehme .
Puhast kulda võib kriimustada isegi küünega .
Pehme metall on seepärast hästi töödeldav .
Enam kui sajandi eest selgitati , et kuldtukati ( 3,5 g ) saab tagumisega nii “ välja venitada ” , et saadud kuldlehega võib katta nii hobuse kui ka ratsaniku .
Vähendamaks kulumist ja suurendamaks kulla kõvadust , kasutatakse puhta kulla asemel kulla sulameid hõbeda või vasega .
Kuld prooviga 585 , milles lisametalliks on hõbe või vask , on puhtast kullast palju kulumiskindlam .
Pöördumatud kullakaod on igapäevaelus seotud kuldmüntide või - esemete kulumisega .
Tuule erosiooni tõttu hajub kulda õhku ka kullatud kirikukuplitelt .
Eksperimentaalselt on tuvastatud , et iga ringluses olev kuldmünt kaotab aasta jooksul oma massist keskmiselt 0,07 protsenti .
Kuldraha ringluse ajal Inglismaal läks sel teel tuulde igal aastal 690 kg kulda .
Kulla mehaanilise töötlemisega , esemete valmistamise ja müntide vermimisega kaasneb kullatolm .
Seda asjaolu kasutas 1893. aastal üks ameeriklane kasuliku äriprojekti realiseerimisel .
Ta huvitus ühe Philadelphia kiriku katusest ja pakkus vana tsingitud plekist katuse eest 3000 dollarit .
Katus vajas uuendamist ja kaup tundus tulus .
Uus omanik puhastas hoolikalt katusepleki , põletas kogu prügi ja prahi ning eraldas tuhast 7,5 kg puhast kulda .
Projektist sai ta üle viie tuhande dollari puhastulu .
Katusele sadestunud kullatolm pärines kiriku kõrval asunud kuldraha müntimisvabrikust : sealt oli kullatolm hajunud ümbrusse ja langenud ka kiriku katusele , sest rahapaja ventilatsioonitoru oli suunatud kiriku katuse poole .
Pärast seda hakati rahapajas heitõhku puhastama ja sellest kullatolmu eraldama .
Kes on maailma suurim sisalik ?
Komodo varaan ( Varanus komodoensis ) on 30 varaaniliigist suurim nüüdisaegne sisalikuline .
Ta kasvab kuni 3,5 m pikkuseks ja kaalub üle 200 kg .
See hiigelvaraan elab Ida-Indoneesias Komodo , Rindja , Padari ja Florese saarel rannikust kuni mägedeni .
Komodo varaan , nagu kõik teisedki sisalikud , on munejad ning nende nahkjad pergamenditaolise kestaga munad kaaluvad umbes 200 g ja on 10 cm pikkused .
Veerandsada muna matab emasvaraan hoolikalt pinnasesse .
Pojad kooruvad alles 8 kuu möödudes ning on umbes 30 cm pikkused .
Erinevalt täiskasvanud loomadest on noored väga arglikud ja ronivad ohu korral vilkalt puude otsa pakku .
Varaanid täidavad neil saartel puuduvate tiigrite , leopardide ja teiste kiskjate rolli , toitudes seal arvukalt esinevatest lakksambaritest , metssigadest ning Rindja ja Florese saarel ka makaakidest .
Nad söövad meelsasti raipeid , millel on oluline osa nende toidulaual .
Hirmuäratavad elukad käivad mõnikord päise päeva ajal kohalikes külades koguni koduloomi kimbutamas , samuti on langenud aegajalt nende ohvriks inimesi .
Esmapilgul kohmakate ja aeglastena näivad loomad võivad maa müdisedes joosta ja söösta uskumatult kiiresti .
Kuid tavaliselt ootab komoodo varaan liikumatult isegi tundide kaupa , kuni saakloom ise tuleb talle ründamiseks piisavalt lähedale .
Ohtlik ia tõhus jahirelv peale suurte lõgade on varaanil tugev ja suure löögijõuga saba , millega ta suudab jalust maha niita isegi suuri lakksambareid .
Varaanil on hea nägemine ja raipesööjana ülitundlik haistmine - ta tunneb lõpnud looma lõhna kilomeetrite kauguselt .
Pikk , Jacobsoni elundiga , maole sarnanev kaheharuline pidevalt suust välja volksav keel on samuti abiks haistmisel .
Komodo varaan tegutseb peamiselt maapinnal , kuid talle meeldib ( nagu teistelegi varaanidele ) vesi .
Neid on kohatud ujumas rannikust kilomeetrite kaugusel meres , kus nad külastavad toiduotsinguil seal arvukalt esinevaid pisikesi saarekesi .
Komodo varaani hammustus on väga ohtlik eelkõige nende hammaste vahel ohtrasti esinevate infektsiooni tekitavate bakterite ning mürgise sülje tõttu .
Varaanide perekonna kõige väiksem esindaja on Austraalias elav paarikümmne sentimeetri pikkune lühisaba-varaan .
Kes ehitas Suur-Zimbawe ringmüüri ?
Egiptuse püramiidide kõrval on kõige kuulsamaks Aafrika arhitektuurimälestiseks Zimbabwe Vabariigi aladel asuv Suur-Zimbabwe ringmüür ( ( zimbabwe tuleneb shona keelest dzimba dza mabwe - ' kivimajad ' ) .
Ajaloolastele on ainulaadne varemetekompleks pakkunud huvi alates 1868. aastast , mil selle avastas üks savannis uitav eurooplasest jahimees .
Oma aukartustäratavate seintega on nn. Suur Ringmüür ( vahel tuntud ka Templi nime all ) püramiidide järel suurim ja mõistatuslikem kiviehitis Aafrikas .
See koosneb elliptilise kujuga suurest välismüürist , mis on pea 300 meetrit pikk , ligi 10 meetrit kõrge ja 3 - 5 meetrit paks ( müüri ülemine osa on õhem ) ning see on laotud graniitplokkidest mörti kasutamata .
Võttes arvesse müüri kõrgust , on taoline ehitusviis unikaalne kogu Troopilises ja Lõuna-Aafrikas .
Suure Ringmüüri lähipiirkonnas võib eristada veel mitut ehitiste gruppi : mäekünkal asub kindlustuse sarnane ehitis ehk nn. akropolis ja eemal orus väiksemad kivimüürid ja tarandikud ehk nn. oru varemed .
Teaduslikke ja pseudoteaduslikke hüpoteese on selle varemetekompleksi kohta aja jooksul loodud palju ning paraku viitavad neist enamus eelkõige inimfantaasia lennukusele .
Üsna pikka aega arvati , et Zimbabwe kultuur pole kohalikku päritolu .
Paljuski tänu inglise kirjaniku Rider Haggard'i 19. sajandi lõpul ilmunud seiklusjuttudele on siit otsitud nii kuningas Saalomoni templit ja kaevandusi kui ka Seeba kuninganna lossi .
Samuti on püütud leida paralleele müütilise Atlantisega - varemete ringikujuline ja mitme sisemüüriga põhiplaan sarnaneb antiikautorite poolt kirjeldatud kadunud linnale .
Kiviehitiste rajamist on läbi aegade omistatud veel foiniiklastele , kreetalastele , araablastele , indialastele , pärslastele , isegi tulnukatele kosmosest - ainult mitte aafriklastele .
Alles 1958. aastal õnnestus järjekordsete arheoloogiliste kaevamiste käigus teadlastel Roger Summers'il ja Keith Robinson'il seada jalule ajalooline tõde ning koos sellega Zimbabwe kultuuri kronoloogiline tabel .
Hiljem on nende tööd edukalt jätkanud arheoloog ning arhitektuuriajaloolane Peter Garlake .
Kaevamiste käigus saadi kinnitust , et võimsate kiviehitiste rajajaks olid siiski aafriklased - ilmselt bantude hulka kuuluvad shona hõimud .
Nad rajasid riigi , mille õitseaeg jääb ajavahemikku 1200 - 1450 p.Kr.
Pealinna Suur-Zimbabwet ümbritsenud ringmüür ehitati arvatavasti 14. sajandil ja selle varjus asus valitseja residents .
Teadlased on seisukohal , et muljetavaldava ringmüüri ehitamisel ei lähtutud mitte niivõrd kaitsefunktsioonidest , vaid pigem kultuslikest eesmärkidest - sooviti rõhutada Suur-Zimbabwe valitseja mõjukust ja jumalikustatud võimu .
Suur-Zimbabwe õitseng on eelkõige seotud soodsa asukohaga kaubateede suhtes .
Riigi rikkus saavutati peamiselt kulla , aga ka teiste aafrika kaupade ( vandel , loomanahad jms . ) vahendamisega Aafrika idarannikul asuvatesse suahiili linnadesse nagu Sofala ja Kilwa .
Mis põhjustas omaaegse Lõuna-Aafrika mõjuvõimsama riigi languse ?
On arvatud , et umbes 15. sajandi keskpaigas lahkusid paljud elanikud Zimbabwe riigi aladelt ja suundusid põhja poole .
Osa ajaloolasi rõhutab kohalike loodusressursside ( mets , rohumaa , haritav maa ) ammendumist , kuna pealinnas ja selle lähistel elas kokku umbes 11 000 inimest .
Võimalik , et oma osa oli asjaolul , et rannikuga ühendanud Sabi jõgi kaotas oma laevatatavuse .
Shonade suuline pärimus vestab aga ka sellest , et riigi soolavarud olid otsakorral ning shonade hulka kuuluv karanga hõim suundus Suur-Zimbabwest põhja poole , et leida uusi soolaleiukohti .
Samas kui ajaloolased otsivad konkreetseid põhjuseid endise suurriigi langusele , peaks kindlasti ka vaatlema tollaseid valitsemismeetodeid , et mõista , miks ei suutnud riik oma funktsioone rahva ees täita .
Kuna aga kirjalikud allikad Suur-Zimbabwe ajaloo kohta praktiliselt puuduvad , on paljud vastused senini ikka veel leidmata .
ajaloolane Karin Hiiemaa
Teraseveini alguslugu ulatub enam kui kolme sajandi taha .
Aastal 1681 soovitas looduseuurija ja õpetlane T. Sydenham kasutada kosutus- ja ravivahendiks teraseveini .
Seda valmistati lauaveini mõneaegsel hoidmisel raua- või teraseviilmetel .
Nüüdisajal me ei tea , millel põhines õpetlase oletus raua kasuliku mõju kohta inimese tervisele , sest raua kuulumine inimorganismi ja vere koostisse ei olnud sel ajal veel teada .
Prantsuse õpetlased selgitasid alles 19. sajandil , et rauaühendid kuuluvad vere koostisse ja verest valmistati kaks värvilist kristallainet - punane ja kollane veresool .
Nende nimetuste all rakendati veresooli veel viimasel poolsajandil fotograafias ilmuti koostisainetena .
Nüüdseks on need nimetused aegunud ja asendatud tsüanoferraatidega .
Inimorganismi rauasisaldus on äärmiselt väike .
Täiskasvanus on rauda elemendina umbes 4 grammi .
Piltlikult öeldakse selle kohta , et inimeses on vaid raudnaela jagu rauda .
Raua osatähtsus elutegevuses on aga äärmiselt suur .
Mikroelemendina kuulub raud vere hemoglobiini koostisse .
Kokku on veres üle kolme grammi rauda , mille osalusel võetakse sissehingatavast õhust kopsudes vastu hapnikku , mis kantakse hemoglobiiniga kudedesse ja rakkudesse , kus selle abil toimuvad elutegevusprotsessid .
Tekkinud süsihappegaas kantakse aga kopsude kaudu hemoglobiini abil välja .
Hemoglobiini hiigelmolekul , mille molekulmass on umbes 64 500 , sisaldab ainult neli raua aatomit .
Raud on tähtis bioelement .
Kirjanduses on kirjeldatud juhtumit , kus pärast raua kindlakstegemist inimveres otsustas üks keemiatudeng oma vere rauast valmistada armastatule suure armastuse sümbolina rauast sõrmuse .
Ta laskis endal aeg-ajalt aadrit ja eraldas verest raua .
Sõrmuse saamiseks vajalikku rauakogust ta siiski ei saanud , selleks oleks kulunud 6 - 8 liitrit verd .
Pärast korduvaid aadrilaskmisi tekkis väsimus , töövõime langus ja apaatia .
Tudeng haigestus raskekujulisse kehvveresusse ja suri .
Rauapuuduse korral areneb kehvveresus .
Normaalseks elutegevuseks peab inimene päevas saama toiduga vähemalt 10 mg rauda .
USA normide kohaselt ammutavad elanikud 45 protsenti vajaminevast rauast jahutoodetest - riik on sätestanud , et neid täiendatakse raualisandiga .
Rauarikka toidu söömisel suureneb vere hemoglobiinisisaldus ja intensiivistub vereloome .
Toiduainetes olevast rauast omastab organism vaid osa - lihasaadustes sisalduvast rauast 20 - 30 protsenti , taimetoidust veelgi vähem .
Kehvveresuse raviks kasutatakse rauapreparaate .
Seejuures on iseloomulik , et organism omastab orgaanilisi rauaühendeid palju paremini kui anorgaanilisi .
Nii on mõistetav ka Sydenhami soovitus hoida reinveini teraseviilmeil , sest veini orgaanilised happed reageerivad rauaga , andes orgaaniliste hapete rauasooli , mis soodustavad vereloomet .
19. sajandil oli Saksamaal moes veel teinegi tõhus kehvveresuse ravim , mida valmistati õuntest ja raudnaeltest .
Soovitav oli lähtuda hapudest või veel valmimata õuntest , milles on orgaaniliste hapete ( õunhappe ja viinhappe ) sisaldus suurem kui küpsetes õuntes .
Õunasse torgatakse raudnaelad , mis jäetakse sinna mõneks ajaks .
Raud korrodeerub ja reageerib õunas sisalduvate orgaaniliste hapetega .
Seejuures moodustuvad vastavate hapete soolad - raudmalaat ja - tartraat .
Siis eemaldatakse naelad .
Õun ei kaota oma meeldivat maitset , kuid seda süües omastatakse ka vereloomet soodustavad rauaühendid .
Rauarikkad on ka mõned mineraalveed .
Ajaloost on teada mitmeid hämmastavaid tervenemisjuhtumeid Karjala allikavete joomisel , mis tõmbasid endale suurt tähelepanu 18. sajandil .
Siis rajati sinna tervisevee kuurort , kus käis end ravimas ka Vene tsaar Peeter I .
Ent pole head ilma halvata .
Liigne raud on organismile kahjulik .
Toitumise tagajärjel niisugust olukorda tekkida ei saa .
Rauamürgistust esineb heaolumaades .
Näiteks USA-s satub igal aastal ägeda rauamürgistusega haigalsse umbes 20 000 last , kellest mõned isegi surevad .
Põhjuseks on erksavärvilised ja magusa maitsega rauatabletid , mida lapsed on söönud maiustuste pähe , kui vanemad on need unustanud lapse käeulatusse .
Arvukalt esineb rauamürgistusi ka bantudel , kes valmistavad ja säilitavad õlut raudanumates .
Aafrika selle piirkonna õlle rauasisaldus ületab USA-s toodetava õlle rauasisalduse umbes 750-kordselt .
Rauamürgistus ähvardab ka neid kroonilisi haigeid , kellele tehakse korrapäraselt suuri vereülekandeid .
Kes leiutas patendi ?
Patendil otsest leiutajat polegi , nähtuse juured ei peitu aga sugugi tehnika- ja teadusesajandis , vaid ulatuvad hoopis kaugele ajalukku .
Tänapäevase patendikorralduse taustaks on kunagised privileegid - valitsejate õigus anda kellelegi , tavaliselt oma soosikule , monopoolne õigus teatud asja valmistamiseks , riiki sissetoomiseks või mingi tegevusala harrastamiseks .
Maailma vanimaks patendiseaduseks peetakse 1474. aasta Veneetsia patendiseadust .
See sätestas , et leiutise autoril on teatud aastate jooksul ainuõigus seda kasutada .
Seadus ise oli tollases maailmas siiski pigem erandlik nähtus ja seda ei peeta praeguse patendialase seadusandluse otseseks eelkäijaks .
Nimetatud au langeb Suurbritannias 1623. aastal kehtestatud seadusele , mis piiras valitseja võimu ainuõiguse andmisel : nüüdsest tohtis monopoolsed õigused omistada vaid uue toote või tehnoloogia tegelikule leiutajale .
Esimesed modernsed patendiseadused , millega ametlikult tunnustati nii leiutajat kui leiutaja õigust kaitsta oma avastust , koostati USA-s 1790 ja Prantsusmaal 1791.
Esimene nüüdisaegne patent anti Samuel Hopkinsile , millega too kindlustas oma ainuõigused pesemisvahendite ja klaasi toorainena kasutatava potase ehk kaaliumkarbonaadi valmistamistehnoloogiale .
ajakirjanik MADLI JÜRGEN
Ain Lavi
Eesti taasavanemine välisilmale on meie keskkonda tagasi toonud mitmeid Lääne kultuurisümboleid , mille ajalooline tähendus pole enam kaugeltki üldteada .
Üheks selliseks on merikarbi motiiv , mille vast kõige tuntumaks näiteks on “ Shelli ” bensiinijaamadele osutav logo .
Mitmesuguseid karplasi on loodusteadlased loendanud üle 15 000 liigi .
Karplasi kohtab peaaegu kõigis kliimavööndites , enamasti eelistavad nad soolast vett .
Meid huvitab antud juhul neist üks - suur kammkarp ( Pecten Maximus ) , mida esineb Atlandi rannikul üsna ulatuslikul alal Madeira joonest kuni Norrani .
Kulinaarsete väärtuste kõrval on inimeste kujutlusvõimet läbi aegade lummanud ka karpidest avastatud pärlid .
Merikarbi kaunis võlvuv kuju ja väärtuslik sisu on temast teinud omalaadse merevee viljakuse sümboli .
Mereveest sünnivad merikarp ja kaunis pärl , aga merevahust arvati sündinud olevat näiteks ka Aphrodite , samuti hinduismi õnnejumal Lakšmi .
Seda seost on vast kõige mõjusamalt kujutanud Sandro Botticelli oma kuulsal maalil “ Veenuse sünd ” .
Samalaadseid mõjutusi esineb ka kristlikus sümboolikas .
Keskajal oli levinud arvamus , et nagu merikarp viljastub “ neitsilikult ” veepiiskadest , nii kandis ka neitsi Maarja endas kaunist pärlit - Jeesuslast .
Kammkarp on ristiusus samuti Püha Haua ja taasülestõusmise sümbol .
Kõige laiemalt on kammkarp siiski tuntud Loode-Hispaanias Santiago de Compostelas asuva palverännukoha - Püha Jaakobuse haua tunnusmärgina .
Palverännakud
Palverändurlust seostatakse tänapäeval enam islamiusulistega , kellele Meka külastamine on kohustuslik .
Kristlastele pole pühadesse paikadesse rändamine tingimata vajalik , pigem on see soovitatav .
Ristiusu varasemas ajaloos on palverännakud siiski etendanud üsna olulist osa .
Varsti pärast ristiusu legaliseerimist keiser Constantinuse ajal kujunes Palestiina pühapaikade , sealhulgas Jeruusalemma haua- ja Petlemma sünnikiriku külastamine keisri suurnikele pea kohustuslikuks ettevõtmiseks .
Tõeliselt suured mastaabid võttis palverännuliikumine ( peregrinatio religiosa ) aga katoliiklikus Euroopas teise aastatuhande esimesel poolel , eeskätt 12. - 15. sajandil .
Arvukate , nii kohaliku tähtsusega kui laiemalt tuntud pühapaikade seas peeti eriti oluliseks Kristusega seotud kohti Pühal Maal , Peetruse ja Pauluse viimset puhkepaika Roomas ning Santiago de Compostelas asuvat apostel Jaakobuse ( vanem ) hauda .
Nende kolme põhimise palverännakukoha ( peregrinatio maior ) külastajatele olid alates 12. sajandist garanteeritud mitmed privileegid , kusjuures kodumaale tagasi saabudes võisid nad arvestada juba kasvanud sotsiaalse prestiižiga .
Apostli jälgedes
Püha Jaakobus , evangelist Johannese vend oli Peetruse ja Pauluse kõrval üks Uue Testamendi olulisemaid tegelasi .
Ta olevat kuulutanud ristiusu tõdesid ka Pürenee poolsaarel .
Kuningas Herodes Agrippa laskis tal 42. aastal pea maha lüüa .
See juhtus Palestiinas .
Pärast märtrisurma viinud jüngrid oma õpetaja surnukeha matmiseks Hispaaniasse .
Jaakobuse haud avastati imepärasel kombel taas 813. aastal .
Kuna tol ajal käis võitlus Püreneed suures osas hõivanud araablaste väljatõrjumiseks , seostus ka Jaakobuse nimi rekonkistaga .
Jaakobusest kujuneski Hispaania sõjaline kaitsepühak , kes aitas kristlastel vabaneda sissetunginud mauridest .
Astuuria kuningas Alfonso I laskis Jaakobuse hauale ehitada kiriku .
Aegamööda pühapaiga tuntus üha kasvas ning 11. sajandil hakkas sinna saabuma palverändureid juba ka teiselt poolt Püreneesid .
Lisaks apostli hauale paelus saabujaid ka Jaakobuse rännusau , mille olevat talle andnud Jeesus ise .
Aja jooksul kujunes välja Santiago de Compostela suunas toova tee - Via Jakobi n.-ö. infrastruktuur , s.t. korrastatud teed ja sillad , iga 10 - 15 km järel paiknevad palverändurite majutuspaigad , seegid-haigemajad jms .
Paljudest omaaegsetest peatuspunktidest kujunesid hiljem linnad .
Mitmetel maadel tekkisid Jaakobuse vennaskonnad , kes kandsid hoolt pühamehe hauale suunduva palverännu eest .
Inglismaalt saabuti Hispaaniasse ka mööda mereteed .
Palverännaku sihtpunktina saavutas Santiago de Compostela oma tähtsuse kõrgpunkti 12. - 15. sajandil , olles vahepeal - pärast Palestiina kaotamist - keskaegse Euroopa ränduritele kõige olulisemaks paigaks .
Santiago de Compostela kuulsus ulatus tolleaegse katoliikliku maailma äärealadeni - Skandinaavia ja Baltimaadeni , palverändureid saabus koguni Armeeniast .
Püha Jaakobuse haua külastajate seas oli inimesi kõigist ühiskonnakihtidest , kerjustest kuningateni .
Üks esimesi hauakoha külastajaid oli keiser Karl Suur , 1342. aastal viibis seal ka Püha Birgitta .
Suveniirid
Arvukatel palverännukohtadel kujunesid välja oma suveniirid - palverändurimärgid , mida võis kohapeal osta ja mis kinnitati nähtavale kohale kas rännusauale , peakattele või reisipaunale .
Ühest küljest oli tegu meenega , mis pidi meenutama sooritatud vaga rännakut , teisalt oli see ühtlasi tunnusmärk , mis võimaldas ära tunda pühapaiga suunas liikuvat palverändurit , kellele kõik kristlased pidid osutama abi ja toetust .
Ühtlasi usuti , et märk kätkeb endas ka pühapaiga imettegevat jõudu , mis võis aidata neidki , kes ise ei suutnud palverännakut ette võtta .
Palverändurimärkide , indulgentside ja muude pühapaigaga seostuvate meenete müük tõi nii kirikule kui ka ümbruskonna elanikele suurt tulu .
1496. aasta lõpul loendati näiteks Aacheni linnavärava taga päevas üle 42 000 palveränduri .
Šveitsis Einsiedelni kloostris müüdi 1466. aastal kahe nädalaga üle 130 000 märgi , hinnaga kaks penni tükk .
Regensburgis läks aastatel 1519. - 1520. kaubaks 119 570 tinast ja 12 193 hõbedast märki .
Paavst Bonifatius VIII poolt juubeliaastaks kuulutatud 1300. aastal olevat Roomat külastanud ligi miljon palverändurit .
Need arvud annavad aimu oma aja kohta tohutust inimhulkade liikumisest .
On selge , et see mõjutas ka paljude kultuurinähtuste levikut Euroopa maades .
Kammkarp
Santiago de Compostela üheks sümboliks kujunenud kammkarp on Euroopas vanim ühe kindla pühapaigaga seotud märk .
Selle kohta on andmeid juba 1106. aastast , samas kui teiste palverännukohtade metallmärgid hakkasid levima 12. sajandi lõpupoole .
13. sajandil müüdi Santiago de Compostelas kammkarpmärke vähemalt sajas müügipunktis .
Palverändurid võisid saada suveniiriks ka mõlemad karbipoolmed .
Sel juhul kinnitati alumine , suhteliselt lamedam poolmik märgina riietele , kuna kumeram , pealmine poolmik võis olla rändurile näiteks joogiveetopsiks .
Koos tagasipöörduvate ränduritega levisid kammkarpmärgid kõikjal kogu katoliiklikus Euroopas .
Tänapäeval on neid avastatud üle 200 eksemplari , sealhulgas tähelepanuväärselt arvukalt Skandinaaviamaade kiriklike matmispaikade uurimisel .
Mõnestki hauast on luustike juurest päevavalgele tulnud rohkemgi kui üks kammkarpmärk .
Tundmatuks ei jäänud sellised märgid Eestiski .
Sellele osutab Pirita kloostri uurimismaterjal , kus segatud kihist leiti kaks Santiago märki .
Üks neist - augustatud karbipoolmik - kujutas endast tüüpilist palverändurimärki .
Teisel eksemplaril kinnitusaugud puuduvad .
Ilmselt kuulus seegi palveränduri atribuutika hulka - näiteks rännumehe püha joogitopsina .
Kurjategijad palverännuteedel
Santiago palverändurimärk tuli päevavalgele ka Tallinna Võllamäelt kivivõllase alalt , siin hukatute luude seast .
Tõenäoliselt pärineb see 15. sajandist .
Tegemist on esmapilgul ootamatu leiuga - mis võiks siis olla ühist vagadest mõtisklustest haaratud palveränduril ja kaelakohtu ärateeninud kriminaalsel tegelasel ?
Tuleb rõhutada , et palverändurluse varasemal perioodil , 12. - 13. sajandil andsid tõepoolest tooni valdavalt vagadel ja religioossetel eesmärkidel liikujad .
Eks oma osa etendas paljude puhul muidugi ka võimalus rahuldada oma seiklemislusti .
14. - 15. sajandil levis uue momendina Saksamaa aladel , peamiselt Reinimaal ja Hansa linnades , komme määrata palverännakuid ka karistusena kuritegude eest .
Nii näiteks otsustas 1479. aastal ka Tallinna linnakohus , et süüalune peab kuriteo lunastamiseks tegema palverännureisid Wilsnacki ja S. Jugo di Compostella .
Tallinna keskaega puudutavates kirjalikes allikates ei ole säilinud andmeid Võllamäelt leitud palverändurimärgi omaniku saatusest .
Võimalik , et Santiago retkki oli talle juba mingi varasema süüteo eest karistusena määratud .
Paraku ei piisanud merikarpmärgi imettegevast jõust uue kuriteo ärahoidmiseks ning teeneka palveränduri viimane retk jäi juba õige lühikeseks - selle lõpetas timukas Võllamäe hukkamisplatsil .
Seega ei olnud hiliskeskajal palverändurluse seos kuritegevusega enam sugugi haruldane ja ilmselt aegade jooksul see süvenes veelgi .
Kriminaalse elemendi osatähtsuse tõus palverändurite seas muutis teedel liikumise järjest ohtlikumaks .
Aja jooksul kompromiteeris see üha enam palverännuliikumist tervikuna .
Nimatatud asjaolu , eriti aga reformatsiooni tulemusel tekkinud uued konfessioonid ja usulised piirid , tegid 16. sajandi esimesel poolel lõpu Euroopas sinnamaani siiski üsna massiliseks jäänud palverändurlusele .
Katoliiklikus maailmas on palverändurlus kui nähtus siiski säilinud tänapäevani .
Olgu mainitud , et Santiago de Compostelat külastab ka praegu aastas keskmiselt 300 000 inimest .
Tõsi küll , suure osa neist moodustavad nüüd küll juba turistid , keda peibutab pühapaiga kuulsus ja arvukad vaatamisväärsused .
Ka Santiago merikarp on katoliiklikul jumalateenistusel säilitanud oma pühaliku tähenduse .
Tähelepanelik televaataja võib ise jälgida , et jõulupühade ajal kasutab paavst ristimistalituse läbiviimisel tänapäevalgi pühitsetud veega kastmiseks ikka sedasama meile tuttavat merikarbipoolmikku .
AIN LAVI ( 1951 ) on Ajaloo Instituudi arheoloog .
Sööge ube , siis püsite rikkad ja rohelised !
Toiduaineid tuleb maksustada vastavalt sellele , kui suured on nende tootmisega kaasnevad keskkonnaalased kulutused .
Sellise ettepaneku on teinud ökoloogia ja taimekasvatuse professor David Pimentel Cornelli ülikoolist ( Ithaca , New York ) .
Sel viisil saaks hindadega reguleerida inimeste toidutarbimist ja piirata nende produktide kasutamist , mille tootmisega kaasnevad keskkonnakahjustused on kõige suuremad .
Toiduainete tootmise n.-ö. ahela tipus paiknevad loomsed toiduained , nagu näiteks sealiha , veiseliha , juust ja munad .
Nende tootmiseks tuleb kulutada hoopis rohkem vahendeid kui ahela alumiste lülide puhul , kuhu paigutatakse näiteks ka kana- ja kalkuniliha ning kala .
Kõige vähem kulutusi nõuab puu- ja juurvilja , pähklite ning teravilja kasvatamine .
Pimenteli andmetel kulub näiteks ühe kilogrammi veiseliha tootmiseks 100 000 liitrit vett .
Sama veekogusega on aga võimalik kasvatada 100 kg teravilja .
Pimentel suhtubki eriti kriitiliselt suurfarmidesse , kus kulutatakse tohutul hulgal energiat ja loodusressursse ning samal ajal toodetakse suurtes kogustes jäätmeid , millega käiakse ringi ebaefektiivselt ning mis sageli saastavad lähedalasuvad veekogud .
Neid kahjusid aga tootjad ei korva .
Pimenteli arvates peaks toiduainete hind paremini peegeldama keskkonnale tekitatud kahju .
Taolise maksu kehtestamise mõte ei ole iseenesest uus : näiteks mõnes Euroopa riigis on tarbimise piiramise eesmärgil kehtestatud suhteliselt kõrge maks autokütusele , mõned USA osariigid maksustavad aga loodust kahjustavate pestitsiidide kasutamist .
Maksude tõstmine on siiski valuline küsimus ning vaevalt professor Pimenteli kava eriti ruttu teostub .
USA Veiseliha Tootjate Assotsiatsioon on oma vastuväidete hulgas esile toonud ka näiteks fakti , et ühe vaadi õlle tootmisekis kulub 5700 liitrit vett .
“ New Scientist ”
Mürgikogujad
Florida ülikooli teadlased on avastanud , et sõnajalad imavad endasse saastunud pinnasest mürgist arseeni niikaua , kuni pinnas on puhas .
Näiteks Hiinas esinev Pteris vittata kasvab väga kiiresti ja kogub nii juurtesse kui vartesse mürki , mida on hiljem lihtne koos taimedega ringlusest kõrvaldada .
Teadlased leidsid , et arseeni kontsentratsioon võib ulatuda isegi kuni 5 grammini ühe kilogrammi kuivatatud sõnajalgade kohta .
Looduslikud arseenilademed on probleemiks Bangladeshis ja Lääne-Bengalis , kus arseen saastab isegi põhjavett ja madalamaid kaevusid .
“ New Scientist ”
Ka vett tuleb juua mõistlikult !
Kui joote paljast vett valel ajal , võib see kahjustada teie mõttetegevust ja reaktsioonikiirust , väidavad Briti uurijad .
Eksperimentaalpsühholoog Peter Rogers ja tema kolleegid Bristoli ülikoolist palusid 60 vabatahtlikul katsealusel määratleda , kui janusena nad ennast tunnevad .
Seejärel testiti nende reaktsioonikiirust ülesandega , mille käigus tuli vajutada nuppu pärast seda , kui ekraanil süttib tuli .
Katsealused kas ei joonud enne testi midagi või siis anti neile üks tassitäis ( 330 milliliitrit ) kraanivett , mis oli jahutatud 10 kraadini .
Inimesed , kel oli olnud janu ja kes enne katse algust olid joonud vett , läbisid testi 10 protsenti paremini kui need , kes ei joonud midagi .
Samal ajal nende katsealuste puhul , kel ei olnud janu , halvenesid testitulemused pärast vee joomist 15 protsendi võrra .
Liigne veejoomine võib niisiis mõjutada näiteks autojuhtimist või ka intellektuaalselt nõudlike ülesannetega toime tulemist , väidab Rogers .
Kui inimese võimekus väheneb 15 protsenti , siis on sellel üsnagi suur mõju .
Rogeri arvates võib oma osa etendada ka joodava vee temperatuur .
“ Me armastame enamasti juua kas sooja või külma jooki .
Ja näiteks külma joogi puhul peab organism koondama ressursid selleks , et tulla toime soolestiku ajutise jahtumisega . ”
“ New Scientist ”
Ka purjutaja suudab kainelt mõelda
“ Huligaanitsevad purjutajad ei saa süüdistada oma vägivallatsemistes alkoholi , ” väidab Kanada teadlaste uurimisgrupp .
Nende katsed näitasid , et purjus inimene suudab sõna otseses mõttes täiesti kainelt mõtelda , kui talle pakkuda väikest autasu .
Uurimused kinnitavad , et kui keegi on sooritanud kuriteo , siis purjusolekuga ei saa end küll õigustada .
Psühholoogid teavad , et alkohol mõjutab pidurdusprotsesse ja annab inimestele julgust tegutseda ajendatuna niisugustest impulssidest , mis tavaolukorras alla surutakse .
Ontario ülikooli teadlased viisid läbi katse , mille käigus vabatahtlikud pidid näitama oma reakstioonikiirust , vajutades nupule pärast vastava signaali ilmumist arvutiekraanile .
Samas öeldi neile , et nupule ei tohi vajutada , kui süttib ka punane tuli .
Need , kes olid pruukinud alkoholi , kippusid sagedamini vajutama nuppu ka punase tule süttides - täpselt samuti nagu purjus inimene kipub teisele virutama ka siis , kui teda palutakse seda mitte teha .
Kuid uurimisgrupp avastas , et kui purjus inimestele pakuti väikest auhinda ( olgu või kiidusõnu ) , siis olid nende tulemused sama head kui kainetel katsealustel .
Uurijate arvates tõestab see , et purjus inimene suudab kontrollida oma käitumist , kui ta seda ainult tahab .
Bristoli ülikooli kriminaalõiguse õppejõud Stephen Jones rõhutab siiski , et katse käigus pruugitud alkoholikogused olid siiski märksa väiksemad , kui on tavapärane alkoholiga seotud kuritegude puhul .
“ New Scientist ”
Mikroosakeste abil ilma ennustama
Kosmosest maakera atmosfääri tungivatel kõrge energiaga osakestel võib olla ka praktiline kasutusala - ilmaennustamine .
Atmosfääri sisenemisel põrkuvad nad õhu molekulidega , tekitades uusi osakesi , mis maa peale langevad .
Viimaste arvu mõõtmisel on võimalik teada saada õhutemperatuuri erinevates atmosfäärikihtides , mis on ilmaennustamiseks hädavajalik .
Hetkel mõõdavad meteoroloogid õhutemperatuuri sondide ( õhupallide ) abil .
Näiteks Suurbritannia lennuväljadel lastakse taolisi sonde üles 1 - 6 tunni järel , kusjuures iga sond maksab ligikaudu 150 naela .
Niisiis on see meetod suhteliselt kallis , kuna sondid on vaid ühekordselt kasutatavad ning aastas kulub lennuväljal nende peale kokku ligikaudu 220 000 naela .
Ja sondide rakendamine on keeruline tuulise ilma korral .
Hongkongi Radiation Health Unit'i uurijad Joseph Mok ja Clement Cheng väidavad , et neil on välja pakkuda hoopis odavam alternatiiv .
On teada , et kosmiliste kiirte poolt tekitatud maapinnale jõudvate osakeste arv varieerub sõltuvalt atmosfääri temperatuurist .
Näiteks müüonid tekivad p-mesonite ja k-mesonite sisenemisel kõrgematesse atmosfäärikihtidesse , kus õhurõhk on kümnendik sellest , mis see on maapinnal .
Müüonite tekkimise kõrgus varieerub : see suureneb , kui õhk soojeneb ja paisub .
Kuumal päeval moodustuvad müüonid kõrgetes õhukihtides ning seetõttu jõuab neid maapinnale vähem , kuna suhteliselt suurem osa müüoneid läheb teel “ kaduma ” .
Uurijad olid juba märganud , et müüonite arv muutub vastavalt aastaajale .
Näiteks talvel jõuab maapinnani rohkem müüoneid kui suvel .
Mok'i aga huvitas , kas müüonite abiga on võimalik ka jälgida lühiajalisemaid muudatusi .
Mok ja Cheng seadsid üles kaks detektorit ühes ilmajaamas , et mõõta , kui palju osakesi jõuab merepinna tasemele viietunnise perioodi jooksul päeval ja viietunnise perioodi jooksul öösel .
Katse vältas 10 kuud .
Nad leidsid , et müüonite arv tõusis paari protsendi võrra öösel , nagu võis ka oodata , kuna ööd on jahedamad .
Aga olukord teisenes , kui ilm hakkas muutuma .
Näiteks madalrõhkkonna ja vihmafrondi lähenedes suurenes päeval maapinnani jõudvate müüonite arv .
Moki sõnade kohaselt saab osakeste-meetodit kasutada ilma jälgimiseks ja võib-olla ka ennustamiseks .
Kuid ta lisab , et müüonite puhul on vaja võtta arvesse ka Päikese protuberantse , mis muudavad Maa magnetvälja ja seega ka kosmiliste kiirte peegeldumist Maa atmosfäärist .
“ New Scientist ”
Antibiootikumide asemel viirused
Antibiootikumide asemel võivad arstid patsientidele varsti määrata geneetiliselt muudetud superviirusi .
Uurijad on muutnud looduslikud viirused , mis nakatavad baktereid , palju efektiivsemateks tapjateks .
Need viirused , nn. bakteriofaagid , on inimesele ohutud .
Nad ründavad ainult kindlaid baktereid , millesse nad oma geenid sisestavad , pannes raku niiviisi viirusi tootma .
Lõpuks nakatatud rakud lõhkevad , vabastades uued viirused .
Alates 1920. aastatest on taolisi bakteriofaage kasutatud inimeste , loomade ja isegi taimede infektsioonhaiguste raviks .
Aga vastav meetod ei ole kunagi eriti laialt levinud .
Üheks probleemiks on asjaolu , et looduslike viiruste eesmärk on siiski pigemini paljunemine , mitte aga rakkude tapmine .
USA teadlased on aga hakanud bakterite hävitamiseks kasutama meetodit , mida on rakendatud ka geeniteraapias - kus viiakse võõraid geene inimese rakkudesse .
See meetod võimaldab ravida antibiootikumidele resistentsete bakterite poolt põhjustatud põletikke , mis tekivad näiteks ulatuslike põletushaavade korral jpm .
Lõuna-Carolina teadlased on välja töötanud meetodi , mille abil vastav viirus ehk bakteriofaag viib bakterisse muudetud DNA .
Sellest DNA-st valmistab bakterirakk proteiini , mis viib raku enesehävitamisele .
Uurijad valisid viiruse P1 , mis on võimeline ründama mitmeid erinevaid bakteriliike .
Selle eksperimendi käigus lisati muudetud DNA-d lahusesse , milles olid juba tavalise P1-ga nakatunud bakterid .
Muudetud DNA ei valmista mitte ainult enesetapuproteiini , vaid sellel DNA-l on ka need märgendid , mida viirus-bakteriofaag otsib , enne kui annab oma DNA edasi uutele viirustele .
Bakterid , kuhu on viidud vastavalt muudetud DNA , toodavad sellest miljoneid uusi bakteriofaage peaaegu nagu vastav tehas .
Seejärel filtreeritakse lahus , et bakteriofaagid isoleerida .
Hetkel sisaldab see filtreeritud lahus nii muudetud kui ka tavalisi bakteriofaage , sest veel ei osata panna bakteriofaagi paljunemisel eelistama inimese poolt muudetud DNA-d .
Aga uurijad püüavad vastavat probleemi lahendada , ning üks võimalik variant oleks selles , kui eemaldatakse teatud märgendid viiruse enda DNA-lt .
Kui uurijad testisid seda uut ravimit ( lahust ) hiirte peal , kelle kehast 20 protsenti oli kaetud põletikuliste põletushaavadega , leidsid nad , et bakteriofaagi-lahuse manustamine suurendas hiirte ellujäämisvõimalusi märgatavalt .
Parimal juhul loodetakse alustada kastetega inimestel juba kahe aasta pärast .
“ See meetod on paljutõotav , ” väidab Texase ülikooli mikrobioloog Ian Molinneux , kes püüab ise panna baktereid hävitama ka geneetiliselt muutmata bakteriofaag-viiruseid .
Igal juhul on selge , et meedikud vajavad kiiresti ravimeetodeid , millega võidelda antibiootikumidele resistentsete bakteritega .
Bakteriofaagide kasutamine võib olla üks võimalus , kinnitab ka Atlanta Haiguste Kontrolli keskuse epidemioloog Todd Webber .
“ New Scientist ”
Viimsis , kunagises kindral Laidoneri kodus kunagi temale kuulunud tugitoolis ülemjuhataja laua taga on koha sisse võtnud hiljuti ametisse asunud Eesti sõjaajaloo muuseumi direktor , tuntud ajaloolane Hannes Walter .
Vestleme Eesti sõjaajaloo jäädvustamisest , vastne direktor aga keerutab sõrmede vahel oma nimega silti , teadmata ilmselt veel päris kindlalt , millisele uksele see saab kinnitatud …
2001. aasta augustis möödub kümme aastat Eesti taasiseseisvumisest .
Kas nüüd on kätte jõudnud paras aeg Eesti sõjaajaloo muuseumi rajamiseks ?
Meie asutuse ametlik nimi kõlab Riigimuuseum Kindral Laidoneri Muuseum .
Aga see , kuidas me end just täpselt nimetame , polegi nii oluline .
Meie põhimäärus ütleb , et muuseumi põhifunktsioon on koguda , talletada , uurida ja propageerida kogu Eesti sõjaajaloo temaatikat .
Kindlasti pole muuseum loodud liiga vara , pigem liiga hilja .
Esimesele Eesti sõjamuuseumile pani aluse Johan Laidoneri käskkiri jaanuarist 1919 , s.t. ajast , kui Võrus ja Valgas oli veel Punavägi .
Aga juba siis oli ülemjuhtajal selge , et hädavajalik on niisugune asutus , mis käimasoleva sõja ajal looks eeldused edaspidiseks uurimistööks .
See , et praegune muuseum sai loodud 10 aastat pärast Eesti Vabariigi taastamist , on väga kurb selles mõttes , et pole olnud riiklikku keskust , mis oleks kogunud ja talletanud Eestisse maha jäänud ( kas või nõukogude armeest ) tohutu suurt hulka relvi , dokumente , ka ordeneid , mundreid jms .
Sellega on juba sündinud korvamatu kahju !
Näiteks oleks meil teoreetiliselt olnud võimalik saada kõik meid huvitavad soomusmasinad vahetuse korras , andes vastu Vene nõukogude tehnikat .
Maailmas pole just kuigi palju neid riike , kus on muuseumis T-34 tank , sest Jumala abiga ei ole need sõjamasinad siiski Ladina-Ameerikasse või Austraaliasse jõudnud .
Näiteks soomlased on oma , Euroopa ühe parima soomusmasinate kollektsiooni ( mis asub Parolas , nende soomusvägede muuseumis ) ehitanud üles just selle peale , et nende kätte sattus Talve- ja Jätkusõjas hulgaliselt nõukogude tehnikat .
Nad on vahetuse korras saanud igasuguseid neile huvi pakkuvaid eksponaate .
Eesti sõjaväes on näiteks olnud kasutusel Prantsuse Renault ' tankid .
Prantsusmaalt kindlasti saaks veel mõne Renault ' …
Hea on see , et muuseum nüüdki loodi ja et Eestis on olnud fanaatikuid , asjahuvilisi ja harrastajaid , kes on juba kogunud täiesti arvestatavad kollektsioonid .
Tanki vist üheski erakollektsioonis siiski pole ?
Tanke oli Eestis n.-ö. posti otsas ju mitmel pool .
Mina nägin viimati ühte tanki Valgas mingi tootmisbaasi hoovi peal .
See oli aasta eest ja tänavu minu teada seda sel õuel enam pole .
Kuhu see sai , ei tea !
Aga hakkame otsima !
Eesti sõjaajaloo muuseum kannab niisiis kindral Laidoneri nime ja asub Viimsis ?
Muuseumi füüsiline asukoht on kunagine kindral Laidonerile kuulunud Viimsi mõisa häärber .
Siin on Laidoneriga tegelev asutus põhimõtteliselt - vallamuuseumina - töötanud juba mõnda aega ja üksjagu tööd on ära tehtud .
Muu hulgas on loodud ka rahvusvahelisi sidemeid , eeskätt Poolaga , kuna Laidoneri abikaasa oli teatavasti poolatar .
Aga ka Inglismaaga , mille puhul on suurt abi osutanud pikka aega Inglise Ülemkoja liige olnud lord Carlisle .
Samuti mitmete kodumaa seltside ja ühingutega .
Sellest tulenevalt ei olnud ka otstarbekas enam muuseumi nime muuta - siis oleks pidanud otsast alustama sidemete loomisega ja kõigile seletama , millega tegu .
Seepärast siis saigi endine nimi säilitatud .
See vastab ka täiesti rahvusvahelisele praktikale - näiteks väga suur ning võimas Poola sõjaajaloo uurimise keskus ja arhiiv on nimetatud Jósef Pisudski kui tuntuima poola riigitegelase järgi .
Analoogilisi näiteid leiab ka mujalt maailmast .
Kindral Laidoneri puhul lisandub aga veel üks positiivne moment .
Usun nimelt , et võib-olla enam mitte , aga näiteks 1930. aastatel tunti Laidoneri nime mitmes maailma riigis kindlasti paremini kui Eesti nime .
Tegemist oli ju inimesega , kes Rahvasteliidu teenistuses olles lahendas näiteks Türgi ja Iraagi vahelise piiritüli .
Laidoner tegi neil aastail oma nimega Eestit tuntuks .
Mida siis harrastajatel on õnnestunud koguda-säilitada ja kuidas plaanite erakogudes olevaid materjale kasutada ?
Kõigist kollektsioonidest , mis Eestis on loodud , saavad kindlasti meie , riikliku sõjamuuseumi koostööpartnerid .
Selles osas on mõned inimesed avaldanud muret , et midagi hakatakse ära võtma või likvideerima - kasutan võimalust öelda , et niisugust plaani pole .
Majas ringi käies nägite ju isegi , millises seiskorras mõisahäärber on .
Me katsume end kõigepealt üles ehitada , enne kui midagi likvideerima hakkame .
Ja kindlasti ei ole sõjamuuseum ainult kindral Laidonerile kuulunud mõis Viimsis .
See on pigem institutsioon , mille tegevuse haare on perspektiivis Eesti ja Eestiga sõjaajalooliselt seotud muud riigid .
Viimsi on muuseumi juriidiline aadress , siin saab olema üles seatud üks osa tema ekspositsioonist .
Aga koostöölepingute , ajutiste näitustega jms . saame me kindlasti kasutada ka kõiki juba olemasolevaid kollektsioone .
Miks ma nimetan neid kollektsioonideks , kuigi osa neist ise end muuseumiks nimetab ?
Sellepärast , et muuseum peab ikkagi lähtuma teatud museoloogiaalastest põhimõtetest , vastavat tegevust reguleerib ka Eesti muuseumiseadus ja mitmed kultuuriministeeriumi normdokumendid .
Selleks , et üks kogu muutuks muuseumiks , peab see olema n.-ö. käibes - kartoteegis ( tänapäeval siis arvutis ) , kirjeldatud , määratud jne .
Praegusel juhul on valdavat enamust neist kollektsioonidest küll tore vaadata , aga ei ole olemas mingit võrgustikku , mis looks võimaluse , et näiteks mina siin Viimsis istudes ja soovides korraldada näiteks näitust teemal “ Eestlased Vene-Jaapani sõjas ” ja püüdes näituse jaoks laenata materjali , saaksin võtta ja vaadata , kust mida leida .
Et näiteks ühel tublil Valga mehel on see kiiver ja tollel mehel Antslast too vana munder .
Ning ma saaksin läbirääkimisi alustada , et neid ajutiselt välja panna .
Nii olemegi sõjamuuseumi üheks esmaülesandeks seadnud , eriti kuni remont pooleli ja ekspositsiooni koostamisega võimatu alustada ( v.a. see , et töötame kontseptsiooni kallal ) , vastava infopanga loomise .
Eesmärgiks on teada saada , kus midagi asub , ja luua isiklikud kontaktid valdajatega .
Siis saame pikapeale hakata täitma ka teist põhimäärusest tulenevat ülesannet , milleks on kõikide nende kollektsioonide teaduslik-metodoloogiline juhendamine , inimeste koolitamine jne .
Aga et seda ülesannet täita , peab ise olema keegi , millest tuleneb vajadus sõjamuuseumi enda kaadrit koolitada .
Jutt oli muuseumi kontseptsiooni koostamisest .
Kas selles osas on vastsel direktoril juba selge siht silme ees ?
Just täna tegelesin sellega , et hakata kokku panema muuseumi nõukogu , kuhu tahaksin paluda autoriteetseid kolleege , kes oskaks muuseumi ülesehitamiseks head nõu anda .
Üks inimene , kellega rääkisin , on Soomes Seinäjoel asuva Soome Kaitseliidu muuseumi direktor Marja-Liisa Haveri - väga võluv daam , kes ise on sõja ajal olnud ka pikku-lotta .
Väga militaarne naisterahvas .
Ütlesin , et tahan temalt õppida .
Tema vastas , et Seinäjoe muuseum on ju väga vanamoodne , ja see on tõsi - muuseum asub Alvar Aalto projekteeritud Seinäjoe kaitseliidu majas , mis on muuseas esimene hoone , mis on Aalto jooniste järgi valmis ehitatud .
( Kõrvalepõikena olgu öeldud , et huvitaval kombel paikneb Seinäjoel ka viimane tema projekteeritud ja valmis ehitatud majadekompleks - linna keskus . )
Seinäjoe kaitseliidu maja on samamoodi ajalooline nagu Viimsi mõiski , ja oli ka vahepeal väga halvas korras ( kui 1944 Kaitseliit likvideeriti , jäi see omanikuta ) .
Kõnealune maja on majana ise eksponaat , samuti nagu Viimsi mõis , kui see korda saab .
Niisiis kirjutavad mõlemad hooned ette neis sisalduva ekspositsiooni kontseptsiooni , mis ei tohi olla väga suures vastasseisus maja enda loogikaga .
Sellest tulenevalt saab Eesti sõjamuuseumi ekspositsioon kindlasti suhteliselt konservatiivsele kontseptsioonile rajatud .
Ma leian , et Viimsi mõisahäärberis ei sobi korraldada ultramoodsaid laser-video-hologramm etendusi .
Kindlasti saab neid elemente kasutada , aga maja on ise nii väärt ja väärikas , et ta peaks säilitama oma olemuse .
Teine kontseptsiooni mõjutav moment on see , et meie pind on suhteliselt piiratud selleks , et anda siin tervikpilt KOGU Eesti sõjaajaloost .
Kolmandaks - olen kolm aastat Ajaloomuuseumi Maarjamäe filiaali juhatades sõjaajalooliste väljapanekute koostamisega natuke ka varem tegelenud , mistõttu tean , et Eestis enam imesid ei juhtu .
See tähendab , et kusagilt , näiteks mingilt pööningult , ei avastata enam tohutut Karl XII aegsete trummide , mõõkade ja mundrite kollektsiooni .
Üksikuid asju siit ja sealt ju leida võib , aga see , mis jääb aega enne Teist maailmasõda , ja eriti aega enne Eesti Vabariiki - see on ikkagi tänaseks enam-vähem välja tulnud .
Ning me teame ka , kus see on - valdavas enamuses Eesti Ajaloomuuseumis ja osalt teistes muuseumides ( Meremuuseumis , Linnamuuseumis , maakonnamuuseumides ) .
Sõjamuuseumi õnn ja õnnetus on selles , et me peame oma kontseptsiooni loomisel lähtuma tõsiasjast , et suurem osa väärt eksponaate saavad olema deponendid .
Ja kui räägime deponentidest , siis on selge , et ükski muuseum ei taha ära anda oma paremikku !
Aeg-ajalt tahavad kõik ju ise oma paremikku näidata !
See fakt seab meie ette samuti teatud raamid .
Usun , et sõbralikus koostöös jõuame siiski mingisuguste kokkulepeteni ja saame Viimsis näidata Eesti sõjaajalugu kui tervikut , kopeerimata seejuures otseselt seda , mis on juba kusagil välja pandud .
Minu arusaamist mööda algab kirjalikult fikseeritud Eesti sõjaajalugu aastast 600 , kui väidetavalt ühes kohas Eesti rannikul hukkus Rootsi kuningas Ingvar .
Kuivõrd ta kuningas oli ja kas see päris nii oli , on iseasi , aga see on esimene jälg n.-ö. sõjaajaloo sündmusest .
Arvan , et me arheoloogiale eriti suurt tähelepanu ei hakka pöörama , sest Eestis on väga heal tasemel arheoloogiline ekspositsioon olemas .
Hooned ja olud seavad sõjamuuseumile järelikult üsna suured piirangud ?
Belgias paiknevad sõjamuuseumi ruumides näiteks lennukid , tankid ja isegi üks allveelaev .
Meie seda endale lubada ei saa .
Me ei saa selleks kasutada ka maja ümbritsevat territooriumi , sest mõisahäärberi ette me rakette ja tanke ei tari .
See oleks jälle vastuolus mõisahoonete üldise olemusega .
Niisiis saab meie väljapanek kõnelema Eesti sõjaajaloost n.-ö. intiimsete vahenditega .
Ekspositsiooni kavandamisel loodame abi ka spetsiaalselt komisjonilt , mis tegeleb Eestist ära viidud ajalooliste kultuurivarade tagasi saamisega .
Teatavasti on üks väheseid väärtuslikke kollektsioone , mis ei ole viidud mitte Venemaale , vaid hoopis USA-sse , Johan Laidonerile annetatud ordenite kogu .
Olen kindel , et üks põhjus , miks see kollektsioon veel Eestisse tagasi pole jõudnud , peitub selles , et Ameerika Ühendriikide sõjaajaloo uurimise keskuse partneriks läbirääkimistel ei saa olla vald ühes väikeses riigis .
On väärikas , et see on riiklik sõjamuuseum .
Kuna see küsimus on nüüd lahendunud , siis järgmiseks probleemiks on asjaolu , et Viimsis ei ole praegu loodud veel ei interjöörilisi ega turvalisuse tingimusi , et niisugust kollektsiooni eksponeerida .
Oleme siia kõige karmimatele turvanõuetele vastavad ruumid juba koos ehitajaga planeerinud ja kindlasti me selle kollektsiooni kunagi ka tagasi saame .
Ma ei arva , et Ameerika Ühendriigid tahaksid seda meie kiusamiseks ookeani taga hoida .
Niisiis rõhutan veel kord , et sõjaajaloo muuseum on asutus , mitte maja .
Ja nii kaua kui Viimsis ei ole sobivaid tingimusi , võime korraldada ekspositsioone teoreetiliselt näiteks Eesti Panga muuseumis , mis vastab kõigile turvanõuetele , või siis Rahvusraamatukogu haruldaste raamatute osakonnas , kus Riigikantselei näitab kaks korda aastas praeguste Eesti ordenite kollektsiooni .
Võin veel vaid lisada , et kuigi me istume praegu ehtsate asjade peal ja taga ( kõne all on Johan Laidonerile kuulunud kirjutuslaud ja tugitoolid ) , siis taolisi ehtsaid asju on meil väga vähe .
Ja kindlasti hakkame me rõhutama nende ehtsate asjade ehtsust , tõstes neid väärikalt esile .
Aga maailmas ei ole keelatud ka butafooria - mudelid , koopiad .
Muuseumi ülesanne on ju mingi sõnum inimeseni viia , mitte kiusata teda häguste valguskoopiatega , mis on tehtud vanadest raamatutest .
Selles mõttes peab ekspositsioon olema huvitav ja ilus , tekstid aga elavdavad ja emotsionaalsed .
Alati võib pakkuda trükitud lisamaterjali neile , kes asja vastu sügavamat huvi tunnevad .
Milliseks sõjamuuseumi põhikontseptsioon täpselt kujuneb , see selgub töö käigus .
Niipalju on selge , et muuseum peaks tulema informatiivne , mitte niivõrd paraadlik .
Kas Eesti sõjamuuseumil on ka maailmast eeskuju ammutada ?
Maailmas on sõjamuuseume , nende hulka kuuluvad eriti 19. sajandil rajatud muuseumid , mis on mõeldud püsima n.-ö. igavesest ajast igavesti .
Üks selliseid on Prantsuse armeemuuseum Pariisis , kus minu ettekujutuse järgi ei saa kunagi enam midagi muuta .
Seal on sisse ehitatud mööbel , mis on mõeldud selleks , et seal ripuksid sajad rügementide lipud .
Nende kohal olevatel seintel on maalid või isegi freskod Prantsuse vägede suurtest võidulahingutest .
Kadetid tuuakse sellesse hoonesse vannet andma - see on rohkem nagu tempel .
On ka muuseume , kus püütakse toimida moodsal moel .
Näiteks Briti armeemuuseum , kus muu hulgas on eksponeeritud džungel , vesi ja džiip , helitaust näitab , et auto on porri kinni jäänud ja üritab välja saada , linnukesed ja putukad siristavad jne .
Niisiis võimalikult elulähedane , illustreeriv , emotsionaalselt haarav väljapanek .
Sildid , mis rõhutavad , et eksponaate ei tohi puutuda , on mõnel juhul vajalikud , aga nendega liialdamine oleks kohatu .
Kui muuseumi kogus on näiteks viis Saksa kiivrit , siis ei takista miski panemast ühte ketiga seina külge ja ütelda : “ Proovige seda pähe , saate teada , mis see kaalub .
” Nii on tehtud paljudel puhkudel näiteks Briti armeemuuseumis .
Loomulikult on asju , mida juba nende säilimise huvides ei tohi igaüks puudutada …
Kindlasti kavandame Viimsisse ka korraliku konverentsitehnika , et siin oleks võimalik läbi viia seminare jms .
Ja ekspositsiooni tehes tuleb arvestada ka tõsiasja , et sõjamuuseumis hakkavad käima eeskätt organiseeritud grupid , sest meie asukoht on selline , et keegi siia ei satu - siia peab tulema .
See tähendab , et muuseumi koormus kõigub - Eesti Vabariigi aastapäev , Võidupüha , Laidoneri sünnipäev toovad meile ilmselt külastajate laine , muul ajal on vaiksem .
Peame oskama sellega toime tulla .
Juttu oli muuseumi nõukogust ?
Muuseumi tööd hakkab nõustama nõukogu , isegi rahvusvaheline , mille koosseisu on ehk enneaegne avalikustada .
Aga mul on hea meel , et Eesti Ajaloomuuseumi direktor Toomas Tamla on andnud nõusoleku sellesse nõukokku tulla , samuti prof .
Raimo Pullat , kelle peale jääb sidepidamine Poolaga .
Soome Kaitseliidu Muuseumi direktorist Maarja-Liisa Haverist oli juba juttu eespool .
See on muide muuseum , kuhu viimase kümmekonna aasta jooksul on korjunud üks paremaid Eesti-teemalisi kollektsioone .
Ehk isegi parem , kui siinsed ( näiteks taastatud Kaitseliidu märgid jms . ) .
Seal on ka kaunis ülevaatlik kogu sõjaeelseid Kaitseliidu materjale - laskevõistluste karikaid , mida soomlased on võitnud jne .
Meil on vanast ajast head sidemed Rootsi armeemuuseumiga .
Rootsis ongi tegelikult rakendunud selline mudel , mis meilegi sobiks .
Rootsis eksisteerib nimelt sõjamuuseumide direktsioon ja direktor .
On Armeemuuseum , Meremuuseum , kümneid kollektsioone lossides , arsenalides jm.
Kõik hajali , nagu Eestiski .
Direktsioon korraldab arvepidamist , koolitust , suuremaid näitusi , mis hõlmavad kõiki kogusid .
Ühe esimese ettevõtmisena tahame käivitada muuseumi aastaraamatu väljaandmise .
Niisiis on muuseumil plaanis arendada ka teadustöö suunda ?
Riigiasutus Kindral Laidoneri Muuseum koosneb mitmest struktuuriüksusest .
Loomulikult on siin kogude ja ekspositsiooniosakond , aga ka selline spetsiifiline struktuuriüksus nagu Sõjaajaloo Keskus .
Ideaalis peaks viimane kasvama Sõjaajaloo Uurimise Instituudiks , olgu siis muuseumi juures või eraldi .
Oluline on see , et meil on kaader läbi viimaks uurimistööd , mida praegu tehakse n.-ö. põlve otsas .
Kutseline ohvitserkond kui üks haritlaskonna grupp on taastumas ja seetõttu on vaja kas või selliseid elementaarseid asju nagu õpikud .
Ja mitte ainult Vabadussõjast .
Meil on vaja õpikuid , kust eesti ohvitser saaks eesti keeles õppida Egiptust-Roomat-Kreekat .
Vastavate projektide koordineerimine peaks kujunema Sõjaajaloo Keskuse ülesandeks .
Eesti muuseumid on ICOM-i ( International Commision of Museums ) liikmed , aga sõjamuuseumidel on oma ühendus - rahvusvaheline sõjamuuseumide organisatsioon IAMAM ( International Assotiation of Museums of Arms and Military History ) .
Loomulikult on meie rahvusvahelise suhtlemise eelduseks selle organisatsiooni liikmelisuse saavutamine .
Siin on väike eeltöö ka tehtud , sest tinglikult sõjamuuseumiks kuulutatud Ajaloomuuseumi filiaal Maarjamäe loss võeti 1992. aastal IAMAM-i liikmeks .
See kergendab läbirääkimisi .
Muuseumi põhimäärusest tuleneb ka ülesanne koondada vastava ala seltse ja ühendusi .
Juba pikemat aega on muuseumi juures tegutsenud Kindral Laidoneri Selts , mis on hankinud ka materiaalset abi ja toetust .
Kindlasti hakkab siin tööle Eesti Akadeemiline Sõjaajaloo Selts , mis on äsja ümberregistreeritud ja mille rahvusvaheline töönimi on edaspidi Eesti Rahvuslik Sõjaajaloo Komisjon .
Nüüd saame taotleda ka Eesti staatuse taastamist Rahvusvahelises Sõjaajaloo Komisjonis .
Meie suureks õnneks oli Eesti 1939. aastal selle asutajamaade hulgas .
Eesti-poolseks delegaadiks oli siis prof .
Hendrik Sepp , üks meie kõige kõvemaid sõjaajaloolasi , kes on kirjutanud raamatu 1700. aasta Narva lahingust .
Eesti Rahvusliku Sõjaajaloo Komisjoni loomine muudab meid võrdseks partneriks näiteks ka NATO puhul .
Hiljuti ilmnes , et Eesti ja Albaania on viimased Euroopa riigid , kes veel ei ole Rahvusvahelise Sõjaajaloo Komisjoni liikmed .
1920. ja 1930. aastatel tegutses ju Eesti Vabariigis samuti sõjaajaloo muuseum .
Kuidas hindate selle tegevust ?
Eesti Vabadussõja muuseum , mis hiljem sai nimeks Sõjamuuseum , loodi ülemjuhataja käskkirjaga juba 19. jaanuaril 1919.
Tahan siinkohal eriti rõhutada Johan Laidoneri ettenägelikkust - juba siis , kui Petseri , Võru ja Valga olid veel vaenlase käes , mõtles ta tulevasele muuseumile !
Ülemjuhataja Staabi juures toiminud muuseumi töötajad korjasid rindel esemeid ja tegid joonistusi ( kaastöölisteks olid kunstnikud J. Riis , V .
Kango-Pool jt. ) .
Materjale korjati ka väeosade kaudu ning midagi laekus ajakirjanduses avaldatud üleskutsete peale .
Pärast Vabadussõda asus muuseum samasse majadeblokki Ohvitseride Keskkasiinoga , sissekäik sinna oli Vene tänava poolt ( tänapäeval on need hooned tuntud kui nn. Õpetajate maja kvartal ) .
Hiljem kolis muuseum Kiek in de Köki torni .
Muuseumi kollektsioon oli ulatuslik , näiteks 1928. aastal 2000 eset ekspositsioonis ja 6000 fondides , Teise maailmasõja alguseks aga oli eksponaatide arv tõusnud juba ligi 10 000-ni .
Kogudes oli muu hulgas 29 trofeelippu ja 13 Eesti väeosade lippu , hulgaliselt relvi , laskemoona , mudeleid ja makette , vormirõivaid , aumärke jms .
Ekspositsiooni naelaks oli ülemjuhataja kabineti sisustus Vabadussõja ajast .
Muuseumi pikaaegne juhataja oli Taavet Poska .
1941. aastal rüüstasid muuseumi punategelased - umbes kolmandik muuseumi varadest rööviti , ülejäänu taoti puruks ja löödi segamini .
Trofeelipud viidi N. Liidu muuseumidesse “ kuulsusrikaste ” punaväe lahingulippudena , Eesti lipud hävitati .
Täielikult rüüstati muuseumi suur relvade ja aumärkide kogu , kadusid juba mainitud ülemjuhataja kabineti sisustus , kapten Anton Irve vorm , kindral Ernst Põdderi aumärgid jm.
Kõrge eani elanud Taavet Poska oli Eesti Akadeemilise Sõjaajaloo Seltsi ainus auliige , tema on muuseumi tegevusest ka jutustanud .
Vähesed säilinud pildid veenavad , et see oli üks tõsine asutus .
Oluline on ka see , et juba tollal oli käivitunud väga aktiivne rahvusvaheline vahetus , tänu millele on näiteks Belgia sõjamuuseum Brüsselis ainus koht maailmas , kus on alles täielik komplekt enne sõda valmistatud Vabadusriste .
Belgias on eksponeeritud ka kaks mannekeeni Vabadussõja-aegsetes vormides jms .
Aga see Vabadusristide komplekt on hindamatu väärtusega .
Selline Eestit tutvustavate kollektsioonide loomine on ka oluline , eriti riikides , mis meile tähtsad ( Belgia , Soome , Rootsi ) .
Ka Viimsis on Pilsudski tuba , mis on Poola kingitus ja hetkel ilmselt meie kõige kvaliteetsem väljapanek , kui jätame kõrvale mõned originaalesemed .
Millal Eesti sõjamuuseum valmis saab ?
See sõltub sellest , kuidas rahvaesindajad meile raha annavad .
Ainuüksi maja rekonstrueerimise hinnaks on vähemalt 20 miljonit .
Kui mõni aeg tagasi vahetati ekspositsiooni Stockholmi armeemuuseumis ( kus hoone oli korras ) , suleti maja kolmeks aastaks .
See näitab , et väljapaneku koostamine on tegelikult aastatepikkune töö .
Aga kontseptsiooni saab arendada paralleelselt ehitustegevusega , mida me üritamegi .
Loodame , et niipea , kui mõni ruum valmib , saame selle sisustada .
Remondietapil peitub aga ilmselt ainus võimalus ajutiste väljapanekute loomises .
Tänavu möödub näiteks 115 aastat nii kolonel Partsi kui kapten Irve ( meie soomusrongide juhtide ) sünnist , vastavateemaline näitus on praegu väljas Haapsalus raudteemuuseumis ja meie sooviks on korraldada väike konverents , samuti Haapsalus .
Selle näitega tahaksin veel kord rõhutada , et sõjamuuseumi tegevus ei ole ainult Viimsi lossi vitriinide täitmine ja ekskursioonide juhtimine .
Ja eriti niikaua , kuni võimalused selles osas on piiratud , peame end propageerima teistmoodi .
2000. aasta detsembris ajaloodoktori kraadi kaitsnud HANNES WALTERIGA vestles KÄRT JÄNES - KAPP
Eve Kikas
Tänapäeva laste ettekujutused Maast , öö ja päeva ning aastaaegade vaheldumisest
“ Horisont ” on ikka kirjutanud astronoomia-alastest teooriatest ja nende arengust ajaloos .
Ettekujutuste muutumine on olnud raske , pikaajaline ja vahel revolutsiooniline protsess , mis on ohvreidki nõudnud .
Astronoomiliste nähtuste mõtestamise raskust põhjustab osaliselt asjaolu , et igapäevaelus nähtav ei viita ei Maa sfäärilisele kujule ega liikumisele .
Niisiis on otseselt nähtava ja teoreetilise mudeli vahel suured vastuolud .
Uute ideede tekkimiseks ja kinnistumiseks ( nende tõestamiseks ) oli vaja võimsaid füüsikalisi aparaate , mis muudaksid silmale otseselt nähtamatu nähtavaks .
Oli aga vaja ka matemaatika ja füüsika arengut , et tuletada teooriaid , mis omakorda muudaksid “ nähtavaks ” veel suuremad kaugused .
Täna õpetatakse nüüdisaegseid teadusteooriaid ( vahel küll lihtsustatult ja vahel ka mitte kõige nüüdisaegsemaid ) koolis .
Õpilaste raskused loodusteaduste õppimisel on üldteada , aga need on mõistetavad , sest lapsed peavad suhteliselt lühikese ajaga omandama teadmised , mille avastamiseks ja süstematiseerimiseks kulus teadlastel sajandeid .
Astronoomiliste nähtuste ( nt. aastaaegade vaheldumine ) mõistmiseks peab olema eelteadmisi nii astronoomiast kui ka mitmest teisest füüsika valdkonnast ( nt. optika , valguse liikumine ) .
Pole siis ime , et õpilastel on raske omandada teaduslikku maailmapilti ning tihti ei valda teemat ka täiskasvanud .
Osaliselt on kehvad teadmised ja vildakad arusaamad põhjustatud õpetuse iseärasustest ( õpetajakeskne õpetamine , rõhk faktide päheõppimisel , vähe aega aruteludeks ) , kuid teisalt tingivad seda tavamõisted , mis arenevad juba väikestel lastel .
Lausa tavateooriad !
Just tavamõistete osas on psühholoogide ettekujutused viimase paarikümne aasta jooksul oluliselt muutunud .
Kuidas lapsed omandavad teadmisi erinevate nähtuste kohta ?
Kuidas mõjutab nende edasist arengut kooliõpetus ?
Uurimustest on selgunud , et laste ettekujutused loodusnähtustest pole sugugi nii fragmentaarsed ja pinnapealsed , kui varem arvati .
Vastupidi - nende teadmised on niivõrd integreeritud , et paljud uurijad käsitlevad neid ( tava ) teooriatena .
Lapsed tuletavad oma teadmised välismaailma vaadeldes ja täiskasvanute seletustele tuginedes ning just tavateooriad võimaldavad lastel nähtusi interpreteerida , enda jaoks mõtestada ja igapäevaseid mõistlikke järeldusi teha .
Lapsed ise oma teooriaid ei teadvusta .
Samas erinevad tavaseletused oluliselt nüüdisaegsetest teaduslikest seisukohtadest ning sarnanevad mõnevõrra ajalooliselt varasematele teooriatele .
Koolis õpetatakse infot , mis on sageli vastuolus tavaelus kogetuga .
Lapsed mõtestavad saadava info oma tavaettekujutuste baasil .
Õppimise tulemusena arenevad nn. sünteetilised ettekujutused , kus on kummalisel viisil segatud kooli- ja tavateadmine .
Neid sünteetilisi ettekujutusi on täiskasvanutel raske avastada , sest neid maskeerivad õpetatud terminid .
Me näeme , et Päike liigub !
Astronoomia on valdkond , mille kohta käivaid laste tavaettekujutusi on väga palju uuritud .
Meelisteemade hulka kuuluvadki laste arusaamad Maast ( kujust , külgetõmbejõust ) , öö ja päeva ning aastaaegade vaheldumisest .
Miks on see temaatika nii populaarne ?
Esiteks - need on nähtused-mõisted , mida me kõik , ka lapsed , päevast päeva näeme ja millele seletusi otsime .
Igal rahval on oma muistendid-muinasjutud nende muutuste seletamiseks-kirjeldamiseks , samuti oma keelekasutus .
Näiteks ütlevad eesti emad õhtuti lastele : “ Mine nüüd ilusti magama , päike on juba magama läinud !
” Inglased aga sellist väljendit ei kasuta .
Eesti keeles viitab sõna maakera Maa ümmargusele kujule , ingliskeelne Earth aga mitte .
Samas on nüüdisaegsed seletused ilmselges vastuolus sellega , mida me näeme , ning ka sellega , kuidas seletavad muutusi müüdid-muinasjutud ja varasemad teooriad .
Me oleme veendunud , et kõik asjad kukuvad alla , aga õpime , et Maa on ümmargune ja teisel pool maakera peaksid asjad kukkuma üles .
Me näeme , et Päike liigub , aga õpime koolis , et Päike on Päikesesüsteemi keskpunkt ja liiguvad hoopis planeedid , kaasa arvatud Maa .
Seega me liigume , sest elame Maa peal , kuid ei tunne seda liikumist .
Tegelikult on küll nüüdisaja teaduse seisukohalt üsna ükskõik , kas öelda , et Maa liigub ümber Päikese või vastupidi .
Samas - seletuse kerguse seisukohalt tuleb eelistada esimest varianti , ning just seda koolis õpetatakse .
Niisiis õpetatakse koolis vastupidist sellele , mida lapsed kogevad .
See on olukord , mil muutust mõistetes ja tavateoorias on äärmiselt raske saavutada .
Maa mudel
Varaseima ettekujutuse järgi käsitleti Maad kui lamedat ja Universumi keskmes asuvat objekti .
Niisugune arusaam oli levinud nii vanas Egiptuses , Sumeris , Kreekas kui Indias .
Aristoteles tõi välja mitmeid argumente ( Põhjanaela asukoht , kuuvarjutused ) kerakujulise Maa kasuks .
Lõpuni väljatöötatud teooria esitas Ptolemaios teoses “ Almagest ” ( “ Suurim ehitus ” ) .
Ptolemaiose arvates oli Maa kera , mis on paigal ja asub Universumi keskpunktis .
Koperniku revolutsiooniline käsitlus säilitas ettekujutuse kerakujulisest Maast , kuid muutis ettekujutust liikumistest : tema teooria kohaselt liigub Maa ümber Päikese , seega pole see enam liikumatu , samuti mitte kõiksuse keskpunkt .
Ka lapsed alustavad mõistete loomist sellest , mida näevad ja kogevad .
Toetudes kogemusele ja nähtule , loovad väikelapsed mudeli tasapinnaliselt Maast , kus inimesed elavad .
Kõik toetamata esemed kukuvad selle lapiku Maa poole , seega on üles-alla suund ruumis üheselt fikseeritud .
Nii arvati ka vanas Egiptuses , Sumeris , Kreekas ja Indias .
Enamasti mõtlevad lapsed , et Maa on ka lõplik , st. kui minna edasi , jõuame kunagi Maa äärele , kust võib alla kukkuda .
Kõik seda siiski ei väida - seega võib arvata , et mõned mõtlevad Maast kui lõpmatust .
Lapsed teavad ka , et kõik ülesvisatud asjad kukuvad alla , milles samuti avaldub fikseeritud ühene üles-alla suund .
Nad väidavad , et kehad kukuvad alla sellepärast , et nad on rasked .
Kui lapsed kuulevad , et Maa on ümmargune , on neil suuri raskusi selle info interpreteerimisega .
Ühelt poolt nad ise seda ei näe , teiselt poolt on nad veendunud , et täiskasvanutel - eriti õpetajatel - on õigus .
Kujust iseenesest võiks ju veel aru saada , aga eriliselt raske on mõista , kuidas inimesed teisel pool maakera alla ei kuku .
See tuleneb sügavalt juurdunud uskumusest , et üles-alla suund ruumis on üheselt fikseeritud .
Tulemusena sünteesivad lapsed vastuolulise info uueks mudeliks , mida nimetatakse sünteetiliseks ( hariduspsühholoogia-alases kirjanduses ka väärmõisteks ) .
See on kompromiss , kus teaduslik , koolisõpetatav info sobitatakse enda tavateooriasse .
Erinevates kultuurides ( USA keskklass , Kreeka , Samoa , India ) läbi viidud uurimuste käigus on leitud lastel erinevaid sünteetilisi mudeleid .
Joonisel 1 on toodud USA keskklassi ja Kreeka laste mudelid .
Mõned lapsed arvavad , et on kaks Maad : üks , millel me elame ja teine , mis on planeedina taevas .
Teised kujutavad ette , et inimesed elavad ümmarguse Maa sees tasasel pinnal , taevavõlv paikneb aga maapinna kohal , moodustades sfääri ülemise osa .
Osa lapsi arvab , et inimesed elavad lapiku kera ülemisel poolel .
Sellised mudelid võimaldavad säilitada ettekujutuse fikseeritud üles-alla suunast .
Selgus ka , et sünteetilised mudelid on kultuurispetsiifilised .
Näiteks on India lastel leitud Maa mentaalse mudelina lame kettakujuline Maa , mida toetab ookean , ning Samoa lastel rõngakujulise Maa mudel .
Neis mudelites avalduvad vastavates kultuurides levinud kosmoloogilised teooriad , mida lapsed koolisõpitud teadmisega seostada püüavad .
Eesti laste Maa
Sünteetilisi ettekujutusi oleme leidnud ka eesti lastel , kuid siingi on teatud erinevusi varasemate töödega võrreldes .
Võib ainult oletada , et keelekasutuse iseärasuse tõttu ( termin maakera , milles on sees viide sfääri kujule ) on valdavad kerakujulise Maa mudelid .
Samas ei tähenda see , et lapsed saaksid aru üles-alla suuna suhtelisusest ja gravitatsioonijõust , mis tõmbab esemeid Maa keskpunkti suunas .
Lapsed usuvad pigem , et inimesed elavad maakera ülemisel poolkeral .
Joonisel 2 ( a , b ) on toodud näited 5-9-aastaste eesti laste tüüpilistest joonistustest .
Lapsed joonistavad ümmarguse maakera , kuid inimesi ja pilvi joondavad absoluutses üles-alla suunas .
Mõned eesti lapsed aga on kujutanud inimesi elavat kera seesmisel alumisel poolel ( vt. joonis 2c ) - sellist mudelit pole varem leitud .
Duaalse Maa kirjelduse esitas vaid üks 7-aastane poiss , kes väitis , et on kaks Maad : lame , millel me elame , ja ümmargune , millele lame Maa toetub .
Inglismaal ja USA-s on Maa sünteetilisi mudeleid leitud ka täiskasvanutel , sealhulgas õpetajatel .
Enamikul õpilastest areneb põhikoolis siiski ettekujutus ümmargusest Maast , kus on võimalik elada ja mitte alla kukkuda , ning gravitatsioonist kui jõust , mis tõmbab Maa keskpunkti suunas .
Palju suuremates raskustes ollakse ööpäeva , eriti aga aastaaegade vaheldumise mõistmisega .
Miks Päikest öösel näha ei ole ?
Öö ja päeva vaheldumist on aegade jooksul seletatud Päikesega , kuid peamiselt seoses küsimusega , kuhu Päike öösel läheb .
Probleem oli siin ilmselt selles , et lõpmatu Maa alla ei saanud Päike minna .
Hiina kosmoloogia kohaselt oli Maa lame ja ruudukujuline , Päike liikus öösel teistele maadele .
Indias levinud vaadete kohaselt keeras Päike ööseks Maa poole oma tumeda külje .
Sumerid uskusid , et Maa on kettakujuline , Päike läheb aga loojudes Maa alla .
Alates Aristotelesest ja Ptolemaiosest usuti Kreekas , et Maa on sfäärikujuline ja selle ümber liiguvad teised taevakehad , ka Päike .
Ööpäeva vaheldumist seletati Päikese tiirlemisega ümber Maa .
Aastaaegade vaheldumist seletatakse erinevates kultuurides erinevalt juba seetõttu , et vastavad muutused looduses sõltuvad suuresti sellest , kus maakera punktis elatakse .
Teaduslik seletus temperatuurierinevustest on üpris keeruline : selle mõistmine nõuab eelteadmisi mitte ainult Päikesesüsteemi ehitusest , vaid ka optikast .
Ka laps otsib põhjusi , miks Päikest öösel näha ei ole .
Tavakogemus ütleb , et kui mingit asja ei ole näha , peab mõni muu asi selle ees olema .
Väikesed lapsed arvavadki , et Päike läheb ööseks Kuu , pilvede , atmosfääri või ka mägede taha või siis teistele maadele .
Mõned loovad analoogia lambivalgusega : Päike lülitatakse ööseks välja .
Ööpäeva vaheldumise tavaseletused on kooskõlas algse Maa mudeliga , mis näitab , et laste ettekujutused on tõesti integreeritud .
Lapsed , kelle arvates Maa on lame , seostavad ööpäeva vaheldumist Päikese ja Kuu , mitte Maa liikumisega .
Olles koolis õppinud , et Maa liigub ( pöörleb ja tiirleb ) , loovad lapsed uusi , kuid tihti just sünteetilisi seletusi .
Päike väsib talvel
Millised on eesti laste ettekujutused enne seda , kui vastavat teemat on koolis õpitud ?
Aastaaegade vaheldumise tavaseletusedki toetuvad sellele , mida laps näeb ja kogeb .
Osa väikesi lapsi ei seosta külmenemist Päikesega , vaid lume ja tuultega - talvel on külmem kui suvel , sest siis sajab lund .
Kuid paljud arvavad siiski , et temperatuur on mingil viisil seotud Päikesega .
Mõni näiteks oletab , et Päike väsib talvel ära ja ei jõua nii palju soojendada kui suvel .
Teised väidavad , et talvel on Päikese ees pilved ja seetõttu ei saa Päike sooja anda .
Koolis õpitu põhjal ( Päike on kuum taevakeha , Maa ehitus , liikumine Päikesesüsteemis ) arenevad sünteetilised seletused .
Mõned põhjendavad talve külmust sellega , et Päikese ja Maa vahele liigub külm planeet .
Enamlevinud on aga nn. kauguseteooria , mis seletab temperatuurierinevusi Päikese ja Maa vahelise kauguse muutumisega .
Täpsemalt on võimalikud kaks varianti : 1 ) talvel on Maa liikunud Päikesest kaugemale , ja 2 ) talvel on see Maa koht , kus meie elame , Päikesest kaugemal kui suvel .
Teooria on tuletatud analoogiast ahju ( radiaatori jne . ) kui soojusallikaga , mille läheduses on soe ja millest eemaldudes läheb järjest külmemaks .
Inglismaal ja USA-s läbi viidud uurimustest on selgunud , et ka paljud tulevased õpetajad ( st. õpetajaks õppijad ) kasutavad aastaaegade vaheldumise põhjendamisel ühte või teist varianti kauguseteooriast .
Eesti õpilaste ettekujutused ööpäeva ja aastaaegade vaheldumisest
Aastatel 1991 - 1996 uuriti Eestis koolilaste arusaamist astronoomia-alastest mõistetest , kaasaarvatud öö ja päeva ning aastaaegade vaheldumisest .
Teemade käsitlemine õpikutes ja tunnis .
Tuleb rõhutada , et uurimused on läbi viidud ajal , mil eesti põhikoolis õpiti Päikesesüsteemi ehitust , ööpäeva ja aastaaegade vaheldumist ainult 5. klassis ühe õpiku ja ühe töövihiku järgi .
Seega olid kõik uurimuses osalenud õpilased õppinud samast raamatust .
Vanemates klassides teemat otseselt ei käsitletud , kaudselt tehti seda siiski maateaduse tundides seoses kliima õppimisega 7. klassis .
Õpikuid analüüsides selgus , et rõhk on pandud terminite õpetamisele .
Raamatus kirjeldatav ei arvestanud laste tavateadmistega , domineeris traditsiooniline õpetajakeskne õpetamismetoodika : õpetaja jutustas ümber raamatu teksti , õpilased pidid vastama konkreetsetele faktiküsimustele .
Just niimoodi õpetati teemat vaadeldud klassis ning kuna selline õpetus tugineb oluliselt õpikule , jätsime hilisemas uurimuses klassivaatluse ära ja toetusime analüüsis vaid õpikule .
Tavaseletused .
Küsitlesime 3. klassi lapsi seetõttu , et teada saada eesti laste tavaseletusi öö ja päeva ning aastaaegade vaheldumise kohta .
Lapsed esitasid valdavalt kahte tüüpi põhjendusi .
Esiteks seletati muutusi inimesekeskselt : öö peab olema , sest siis saame puhata ; talvel me suusatame , suvel aga ujume ; talvel saavad lilled puhata .
Kuid nii nagu eelnevalt tutvustatud uurimustes , seostasid paljud lapsed muutusi Päikesega : Päike läheb öösel puhkama teisele maale ; Päike kaob ööseks ära ; Päikesel on talvel vähe jõudu .
Aastaaegade vaheldumist põhjendati ka külma lumega .
Verbalismid ja sünteetilised seletused .
Varasemad uurimused on näidanud , et õpetajakeskse õpetuse korral teavad õpilased tavaliselt hästi mõningaid fakte ( mida on olnud sunnitud pähe õppima ) , kuid võib juhtuda , et nad ei saa teemast sisuliselt aru .
Selle tulemusena ka algsed head faktiteadmised hiljem ununevad , kuna neid ei integreerita eelnevasse teadmiste süsteemi .
Esti lapsi uurides selguski , et kaks kuud pärast õppimist mäletasid õpilased väga hästi nii terminite ( telg , orbiit , ekvaator ) definitsioone kui oskasid ka seletada , miks vahelduvad öö ja päev ning aastaajad .
Nad püüdsid anda selgitusi võimalikult täpselt õpiku sõnadega ja tihti see õnnestuski .
Ka ristlõikelises uurimuses anti täpseid õpikuvastuseid just 5. klassis .
Äsjaõpitu mõju avaldus ka teisiti .
Nagu mainisin , käsitleti 7. klassis maakera kliimat - sõltuvalt asendist maakeral on erinevates kliimavööndites asuvates riikides teatavasti kliima erinev .
Küsimusele “ Miks on talvel külmem kui suvel ? ” vastasid just mitmed 7. klassi õpilased sellepärast , et me elame sellises kliimavööndis ; sellepärast , et meie kliima on niisugune .
Neid vastuseid ei antud ei varem ega hiljem .
Seega võib oletada , et tegemist on järjekordse fragmentaarse faktiteadmisega , mis varsti ununeb .
Keegi neist lastest ei põhjendanud , miks meie kliimavööndis kliima just niisugune on .
Neli aastat pärast teema õppimist oli pilt kardinaalselt muutunud .
Loomulikult ei saanud õpilased enam mäletada õpitut , seega pidid nad kasutama just omaenda teadmisi .
Nad meenutasid fakte ja püüdsid leida seoseid , et põhjendused oleksid veenvamad .
Siin selgubki , mida õpilased on mõistnud , kuidas nad on koolisõpitavat omaenda varasemate teadmiste ja kogemustega integreerinud .
Ootamatult alustasid just 9. klassi õpilased lapselike tavaseletustega : öö ja päev vahelduvad , sest me peame puhkama ; talvel on külm , sest puhub külm põhjatuul .
Mõni laps sellistest põhjendustest kaugemale ei jõudnudki .
Teised suutsid siiski meenutada , et mõlemad muutused on seotud Maa ja Päikese liikumisega .
Kuid valdavalt väideti , et liigub Päike , mitte Maa .
Näide ühest intervjuust illustreerib laste raskusi :
Intervjueerija : Katsu seletada , miks vahelduvad öö ja päev !
Õpilane : Et öösel on pime ja päeval valge .
Intervjueerija : Jah , aga seleta , millest see tingitud on !
Õpilane : Et muidu me väsime ära .
Intervjueerija : Jah , aga kas muid põhjusi ka on ?
Õpilane : Mmmm … et Päike liigub ümber Maa .
Intervjueerija : Ahah , katsu seda natuke täpsemalt seletada - kuidas Päikese liikumine põhjustab öö ja päeva vaheldumist ?
Õpilane : Noh Päike liigub ja … .
ei tea … .
oli see Päike või Maa , mis liikus .
Intervjueerija : Kas sa arvad , et Maa liigub ümber Päikese ?
Katsu seletada , kuidas see põhjustab öö ja päeva vaheldumist ?
Õpilane : Noh , et Maa liigub … ei tea , ikka Päike liigub … ma ei mäleta , me õppisime seda nii kaua aega tagasi .
Seega õppisid lapsed tõesti üksikuid fakte , mida mõnda aega mäletasid ja siis unustasid .
Kuna teadmisi kontrollitakse just vahetult pärast teema läbimist , võib jääda illusoorne mulje , et õpilased on nähtustest aru saanud .
Tegelikult on need verbalismid , mis hiljem meenutatuna annavad aluse sünteetilistele seletustele .
Kõigis klassides leidus ka lapsi , kes põhjendasid ööpäeva vaheldumist kas Maa tiirlemisega ümber Päikese või Päikese tiirlemisega ümber Maa ( vt tabel ) .
Kauguseteooria aastaaegade vaheldumise põhjendamiseks .
Ka eesti õpilased kasutasid suviste ja talviste temperatuurierinevuste põhjendamiseks kauguseteooriat .
Lisaks näitasime , et selle teooria kujunemisele aitab kaasa õpikus esitatud joonis , kus Maa orbiiti on kujutatud väljavenitatud ellipsina .
Ristlõikelise kujutamise korral peaks joonisel ellipsi lühema ja pikema telje vahe olema 1 mm .
Õpikus kujutatakse orbiiti kaldlõikes seetõttu , et oleks võimalik näidata Maa telje kallakut Päikese suhtes , mis tõesti aastaaegade vaheldumise seletamisel on oluline .
Kuna seda aga lastele eraldi ei rõhutata , interpreteerivad nad joonist omamoodi .
Kauguseteooriat kasutataksegi alates 5. klassist , st alles pärast õppimist .
Teises ristlõikelises uurimuses andsime nelikutele valida , missugune on nende arvates õigeim Maa orbiit ja Päikese asend selle suhtes ( vt joonis 3 ) .
Grupid pidid jõudma ühisele vastusele , seega oli igaüks sunnitud oma valikut põhjendama .
Kuigi orbiiti a valiti palju , oli ainuke põhjendus õpikus oli nii joonistatud .
Ringkujulist orbiiti ( b ) põhjendati teoreetiliselt .
Näiteks esitas üks 7. klassi tüdruk järgmise põhjenduse : Kui Päike on ümmargune ja igast suunast ühesugune , siis peab ta Maad ka igalt poolt ühesuguselt enda poole tõmbama , siis peab aga orbiit olema ümmargune .
Orbiite c ja d põhjendati eeldatult kauguseteooriaga : Maa peab suvel olema Päikesele lähemal , muidu ei saa seal soojem olla .
Olles toetunud õpikule ja valinud orbiidi 3a , olid õpilased järgmise raskuse ees : kuidas põhjendada , missuguses orbiidi punktis on Eestis talv ja missuguses suvi .
Osades gruppides joonistati koheselt Maa suveks alumisse punkti ja talveks näiteks vasakpoolsesse , mis viitabki sellele , et niisugune illustratsioon soodustab kauguseteooriat .
Varsti õpilased avastasid , et Maid saab liiga palju : kõik mäletasid , et Maa teeb Päikese ümber tiiru ühe aastaga .
Seejärel vlis osa gruppe uue orbiidi - c , teised aga mõtlesid välja erinevaid seletusi ( vt tabelist harva toodud seletused ) .
Aeg-ajalt õpilased ohkasid ja väitsid : me ei peagi seda teadma , sest õppisime seda ammu , see on nii keeruline , miks meile seda ei õpetatud , me ei ole eriklassist jne .
Lapsed toetuvad maailmanähtuste mõtestamisel omaenda kogemusele , kuid ka keel ja kultuur mõjutavad seda arengut väga oluliselt .
Loodusteaduste õppimisel on lapsed suurtes raskustes ka seetõttu , et kogevad seda , mida aastasadu tagasi elanud inimesed , kuid õpivad ( juba enne kooli , täpsemalt aga koolis ) sajanditepikkuse teoreetilise ja empiirilise uurimuse tulemust - kaasaegset teoreetilist teadmist .
Nagu nägime , on nende kahe maailma kokkuviimine vahel üpriski raske .
Eestis läbi viidud uurimustes osalenud õpilased ja protseduur
Longituudne uurimus
Osalejad : 20 õpilast ( 10 tüdrukut , 10 poissi ) tavalisest linnakoolist , 5. ja 9. klassist .
Protseduur : kooliõpikute analüüs , tundide vaatlus , intervjuud õpilastega kaks kuud pärast teema õppimist koolis ( 5. klass ) ja neli aastat hiljem ( 9. klass ) .
Ristlõikeline uurimus I
Osalejad : 252 õpilast ( 46 kolmanda , 75 viienda , 52 seitsmenda ja 79 üheksanda klassi last ; neist 137 tüdrukut ja 115 poissi ) neljast tavalisest linnakoolist .
Protseduur : kirjalik küsitlus .
Ristlõikeline uurimus II
Osalejad : 56 kolmanda , viienda , seitsmenda ja üheksanda klassi õpilast , igast klassist 16 last , pooled neist poisid .
Õpilased olid valitud eelmisest valimist .
Protseduur : sama klassi samasoolistest õpilastest moodustati neljaliikmelised grupid .
Kaks gruppi kuuluvatest lastest olid andnud eelnevas testis kirjeldavaid vastuseid , kaks täpseid vastuseid .
Nelikud arutlesid teemal “ Miks on talvel külmem kui suvel ? ”
Tabel .
Eesti laste vastuseid küsimusele “ Miks on talvel külmem kui suvel ? ”
Levinud seletused
Talvel on Päike Maast kaugemal .
Talvel on Päike Maale lähemal ( sest Päike on madalamal ja paistab olevat lähemal ) .
Talvel käib Päike väiksema kaarega .
Talvel käib Päike aeglasemalt ( sest tal on vähem jõudu ) .
Talvel käib Päike kiiremini ( sest ta paistab vähem aega ) .
Talvel on Päike nurga taga .
Talvel ei jõua Päike nii palju soojendada .
Talvel on päikesekiired kaldu .
Me elame sellises kliimavööndis .
Me elame parasvöötmes ja Päike ei jõua meile väga lähedale .
Päike paistab kord Maa alt , kord Maa pealt .
Talvel on lumi , jää ja tuuled .
Maa on kaldu , telg on viltu .
Harva toodud seletused
Päike kaldub suvel orbiidist kõrvale .
Planeedid jäävad talvel Päikese ja Maa vahele ja päikesekiired ei jõua Maale .
Nii nagu põhjatuuled on külmad , on Päikese ühe poole kiired soojemad kui teise poole omad .
Talvel jõuavad meieni külmad kiired .
Talvel on Päikesel vähem kiiri .
Talvel on Päike külmem .
Talvel on lumi maas , lumi on valge , aga Päikesele meeldivad tumedad asjad .
EVE KIKAS on psühholoog , Tartu ülikooli õppejõud .
Richard Bennett
See võis olla just 800 aastat tagasi , kui Eestimaad Maarjamaaks kutsuma hakati .
Mida teavad tänapäeva piibliuurijad naisest , kelle järgi see nimi on antud …
Liivimaa kroonik Henrik on kirjutanud :
…
Aga selle regulaarvaimulike konvendi ja piiskopi asukoha tõi piiskop Albert hiljem , kolmandal aastal pärast oma ametissepühitsemist * , Ükskülast üle Riiga ja pühendas piiskopliku toomkiriku koos kogu Liivimaaga õndsaima jumalaema Maarja auks . …
Ajaloolane Enn Tarvel on kommenteerinud :
Kõik see toimus tõenäoliselt 1201 või 1202 , sest III peatükis on öeldud : Issanda aastal 1198 pühitsetakse auväärne Albert , Breemeni toomhärra , piiskopiks .
Enn Tarvel lisab veel , et Albert pühitseti piiskopiks arvatavasti kevadel 1199 , enne 25. märtsi , kui kroonika ajaarvamise järgi kestis veel aasta 1198.
Kristlik traditsioon on küllastunud Maarjat puudutavatest legendidest , samuti nagu liigub igasuguseid Piibli-väliseid pärimusi Jeesuse esimeste eluaastate kohta .
Neile lisanduvad mitmelaadsed teoloogilised ettekujutused , nagu näiteks need , mis puudutavad Maarja neitsilikkust või kehalist taevasseminekut .
* Kuigi Uue Testamendi autorite eesmärgiks ei olnud Maarja elu jäädvustamine , leiab asjatundja sealt ometigi mõningaid vihjeid .
Lisanduvad muidugi teadmised 1. sajandil Vahemeremail elanud juutide kommetest ja tavadest .
Kui jätta kõrvale Jeesuse sünniga seonduv , siis moodustas Maarja perekond ju osa tollasest juudi maailmast ja kultuurist - sellest faktist ei saa mööda mitte keegi , kes püüab mõista ja uurida ka Jeesuse õpetust , olgu või näiteks selle tähendust tollastele , s.t. tema esimestele kuulajatele .
Naine kuulsast suguvõsast
Uues Testamendis leidub siiski mitmeid lõike , mis vihjamisi puudutavad Maarjat .
Paljud piibliuurijad on näiteks veendunud , et Luuka evangeeliumis ( Lk 3 : 23 - 38 ) on ära toodud just nimelt Maarja perekonna sugupuu .
Kuigi pealiskaudsel lähenemisel võib tunduda , et selles lõigus on juttu Joosepist ( … Jeesus …
Joosepi poeg ) , ollakse kreekakeelse teksti tõlgendamise kaudu ometi veendunud , et tekst keskendub mitte Joosepile , vaid Eelile , kes oli Maarja isa ja sedamööda siis ka maiste mõõdupuude järgi Jeesuse vanaisa .
Kui see tõesti on nii , siis oli Maarja Serubbaabeli ( ehitas üles Templi pärast Paabeli vangipõlve ) ja kuningas Taaveti järeltulija ning pärines juuda hõimust .
Lisaks nimetatud sugupuule on Uues Testamendis veel mitu kohta , kus Maarjast juttu :
kohtumine ingel Gabrieliga , kes kuulutas ette Jeesuse sündi ( sageli nimetatakse seda sündmust Maarja kuulutamiseks ) ,
Maarja külaskäik oma sugulase Eliisabeti juurde Jeruusalemma ,
Jeesuse sünni lugu ,
Idamaa tarkade külaskäik ,
juhtum Templis ajal , mil Jeesus oli 12-aastane ,
Kaana pulm ,
Jeesuse Galilea-äärse tegutsemise perioodist meenutatav juhtum , mil Jeesus õpetas parasjagu ühes majas ja keeldus minemast välja Maarjaga ( ja vendadega ) rääkima ( Mt 12 : 46 - 48 ; Mk 3 : 31 - 35 ; Lk 8 : 19 - 21 ) .
Jeesuse vendade nimetamist tõlgendavad erinevad teoloogid erinevalt - sõltuvalt neist eeldustest , millest nad lähtuvad .
Matteuse evangeeliumis ( 13 : 55 ) on nimepidi ära toodud neli Jeesuse venda - Jaakobus , Joosep , Siimona ja Juuda ( Markuse evangeeliumis , 6 : 3 , kolm - Jaakobus , Juuda ja Siimona ) .
Nimetatakse ka õdesid .
Originaalis kasutatav kreekakeelne väljend ei lisa antud juhul eriti selgust , sest kasutatud on üldlevinud sõna , mis tähendab “ vend ” .
Roomakatoliku kiriku seisukoha järgi jäi Maarja neitsiks elu lõpuni , mis välistab võimaluse , et tegu võiks olla Jeesuse füüsiliste õdede-vendadega .
Viimast mõtet kohtab apokrüüfilises Jaakobuse raamatus ning 15. sajandiks olid selle paljud omaks võtnud .
431. aastal toimunud Efesose kirikukogu süvendas taolist suhtumist , austades Maarjat tiitliga Theotokos ehk jumalaema ( sõna-sõnalt - Jumala kandja ) .
Selle doktriini tunnistamisel jääb kaks võimalust - kas nimetatud isikud on Joosepi lapsed eelmisest abielust või on sõna “ vend ” kasutatud geneerilises , üldisemas tähenduses , mida aga üheski evangeeliumis kusagil mujal ette ei tule .
Protestantlikus maailmas on Maarja jätkuva neitsilikkuse idee kõrvale heidetud ja nimetatud vendi peetakse Jeesuse poolvendadeks , kes sündisid Maarja ja Joosepi tavapärasest perekonnaelust pärast Jeesuse sündi .
Kogu eelnev arutelu kehtib ka selles osas , mis puudutab Jeesuse õdesid .
Ristilöömine .
Vahel arvatakse , et Maarjast on juttu ka ülestõusmispäeva hommikuste sündmuste puhul .
Piibel nimetab Jeesuse ristilöömise ja ülestõusmisega seoses kolme Maarja-nimelist naist .
Üks neist on Maarja Magdaleena , teine Jeesuse ema , kolmas aga Kloopase naine ja Jeesuse ema õde .
Ükski evangeelium ei väida üheselt ja kindlalt , et ülestõusmispäeva hommikul oleks Jeesuse haua juures olnud tema ema .
Markus ja Luukas nimetavad Maarjat , kes on Jaakobuse ema .
On oletatud , et tegu on sellesama Jaakobusega , kes oli Jeruusalemma varakristliku koguduse juht ja keda on nimetatud Jeesuse vennaks .
Niisiis võib tegu olla Jeesuse emaga , sest ta viibis kindlasti teiste naiste hulgas ristilöömise juures .
Kui see tõesti nii on , siis võimaldab see teha huvitavaid järeldusi varakiriku suhtumisest Jeesusesse ja Maarjasse , võib-olla isegi seada kahtluse alla traditsiooni , mille kohaselt Maarjat väga kõrgelt austatakse .
Normaalne perekond
Kui jätta kõrvale Luuka evangeeliumi esimene peatükk , kus räägitakse Jeesuse sünni ettekuulutamisest , siis ülejäänud episoodide puhul on ju tegu üsna tavapäraste olukordadega .
Intsident Jeruusalemma Templis ajal , mil Jeesus oli 12-aastane , viitab sellele , et perekonna igapäevaelu oli kulgenud Jeesuse lapsepõlveaastatel üsnagi tavapäraseid radu pidi .
Kuna evangeeliumidest ei leia pärast Templi-sündmust enam ühtegi viidet Joosepile , vihjab see selgelt asjaolule , et Joosep ilmselt suri millalgi pärast Jeesuse 12. ja enne 30. sünnipäeva .
Maarja pärast Joosepi surma tõenäoliselt uuesti ei abiellunud .
Seda kinnitab ka fakt , et temaga seoses ei ole edaspidi juttu ühestki mehest , välja arvatud need , keda nimetatakse Jeesuse vendadeks .
Samuti lõik Piiblist , kus Jeesus usaldab oma ema eest hoolitsemise jünger Johannesele .
Lõppkokkuvõttes võib järeldada , et Maarja jäi ilmselt üsna noorelt leseks ning tema eest hoolitsemine langes suguvõsa hooleks .
Eeldades , et Maarja elas ikkagi traditsioonilises abielus , saab kõnealuste sündmuste toimumise aja kohta ka mõnevõrra täpsemaid oletusi teha .
Tollastel juudi naistel oli kombeks lapsi rinnaga toita märksa kauem kui vaid imikueas .
See tähendas ka teatava sündimuskontrolli rakendumist vähemalt kaks aastat pärast lapse sündi .
Kuna evangeeliumid nimetavad perekonda kuuluvatena veel nelja venda ja nelja õde , siis näitab arvutus , et Jeesuse sünnist Maarja viimase lapse sünnini kulus vähemalt 16 aastat .
Noore juudi mehe kõige sobivam naisevõtu vanus neil aegadel oligi 16 - 18 aastat ja järelikult oli Jeesus just umbes sama vana ajal , mil tema noorim õde või vend sündis .
Teades , et Jeesus kunagi ei abiellunud , võib selle üheks loomulikuks põhjuseks pidada asjaolu , et just tema kui pere vanima poja õlgadele langes kohustus hoolitseda kogu perekonna heaolu eest .
See vajadus sai päevakorda tõusta muidugi ainult siis , kui Joosep oli kas surnud , sandistunud või pere maha jätnud .
Viimane võimalus näib ebatõenäoline , esimesed kaks aga täiesti võimalikud , nii et Joosep võis tõepoolest surra mõni aasta pärast kirjeldatud Templi-sündmusi .
Kuna Jeesus oli Maarja vanim poeg , õppis Maarja ilmselt kõiges tuginema Jeesusele kui inimesele , kes alati tundus säilitavat kontrolli asjade käigu üle , kel alati oli olemas lahendus mis tahes situatsioonile .
Nii oli see ka pulmapeo ajal Kaanas , mil Maarja oli kindel , et Jeesus lahendab veini otsalõppemisega tekkinud ebamugava olukorra .
Kas Maarja ootas , et Jeesus muudab vee veiniks ?
Ilmselt mitte .
Ta lihtsalt teadis , et võib oma pojale loota ja oli kindel , et Jeesus leiab mingi lahenduse .
Kaana pulma sündmuste käik annab ka teatavat lisainfot : arvestades Maarja hoolt ja muret veini lõppemise puhul , võib oletada , et tegu oli väga lähedase inimese ( võib-olla isegi Jeesuse õe ) pulmadega .
Juudi linn Naatsaret
Maarja ja tema perekonna käekäigu kohta saab ühtteist oletada ka Naatsareti asukoha ja tollaste olude põhjal .
Naatsaret oli 1. sajandil suhteliselt väike linnake Lõuna-Galileas .
Kuigi Joosep oli õppinud käsitööline ( vastavat kreekakeelset sõna tõlgitakse tavaliselt kui “ puusepp ” ) , ei ole ometi kindel , et Joosep leidis Naatsaretist piisavalt tööd pere ülalpidamiseks .
Naatsaretist umbes kuue kilomeetri kaugusele jäi aga Sepphoris , Jeesuse noorusaastateaegne Galilea pealinn .
Heroodes Antipas , Heroodes Suure poeg ja Galilea valitseja 36. aastani , teostas enne 8. aastat Sepphorises mitmeid suuri ehitusprojekte , kus leidsid rakendust paljud käsitöölised .
On küllaltki tõenäoline , et ka Joosep käis Sepphorises tööl .
Võib-olla iga päev , aga hoopis tõenäolisemalt jäi ta sinna terveks töönädalaks .
Kui Sepphorises kohtas paljude rahvaste esindajaid , siis Naatsaret oli väike ja läbinisti juudi linn .
Muudest ajalooallikatest on teada , et just Naatsaret oli see paik , kuhu kogunesid juudi preestrid , kes valmistusid reisima Jeruusalemma , et teenida seal nädal aega Templis .
Niisiis oli juudi kultuuritraditsioonide mõju Maarjale ja tema perele üsna suur .
Kahe poja vahel
Kooskõlas juudipärase keskkonna intensiivse mõjuga sai Jeesuse vennast Jaakobusest variser , kelle laiad teadmised ususeaduste ja traditsioonide vallas olid väga kõrgelt hinnatud .
Jaakobuse sellist positsiooni tunnistab nii kristlik kui judaistlik pärimus .
See asjaolu omakorda mõjutas ilmselt tugevalt kogu nende kodust õhkkonda , samuti Maarja ja Joosepi suhtumist usuküsimustesse .
Ilmselt tõi taoline olukord kaasa ka perekonnasiseseid tülisid , mida Maarja pidi pealt kuulama , aga võib-olla ka lahendama .
Tekstikatkend , mis räägib sellest , kuidas Maarja ja Jeesuse vennad ootavad rahvast õpetavat Jeesust , lubab oletada , et nende kavatsused ei piirdunud vaid sooviga Jeesusega vestelda .
Nende soov oli ilmselt manitseda või noomida , sest Jeesus seadis oma tegevusega tõsiselt kahtluse alla variseride religioosse õpetuse .
Võib vaid ette kujutada , mida Maarja taolise kokkupõrke puhul võis tunda .
Tollastele juudi naistele oli tavapärane õppida meestelt ning variserina oli Jaakobus selles mõttes kaheldamatult autoriteet .
Teisalt mõistis Maarja kindlasti ka Jeesuse erakordsust ning tõenäoliselt tundis ta end nende kahe oma perekonna mehe vahel nagu lõhkirebituna .
Piibel teda rohkem ei meenuta
Piibli jutustus Jeesuse ristilöömisest ja ülestõusmisest on viimane koht evangeeliumides , kus Maarjast juttu .
Teda nähakse piineldes pealt vaatamas , kuidas hääbub tema ristile löödud poeg .
Ristisurm oli kõige hirmsam karistus , mida roomlased võisid tollal kellelegi määrata .
Maarja poega oli piinatud ja ta hukati kui tavaline kriminaalkurjategija .
Taoline surm oli häbiks ja teotuseks mis tahes perekonnale .
Ometigi ei hüljanud Maarja poega , viibis sündmuspaigal ja kannatas koos jünger Johannesega , kellel Jeesus palus oma ema eest hoolitseda .
See oli tollases ühiskonnas väga oluline , sest naisel ei olnud peaaegu mingisugust iseseisvat positsiooni , kui tema kõrval ei olnud isa , meest või poega .
Kuigi Jaakobusest oli vahepeal saanud Jeesuse õpetuse järgijaks , elas Maarja evangeeliumide andmetel kogu oma ülejäänud elu Johannese majas .
Jeesuse ülestõusmise hommikul võis Maarja olla nende seas , kes läksid hauale , kindlasti viibis ta aga nende hulgas , kes kogunesid Jeruusalemma ja said kuulda , et on juhtunud midagi senikuulmatut - Jeesus on surnuist üles tõusnud .
Võib oletada , et kuna Maarja jäi elama Johannese majja , oli ta edaspidi jätkuvalt osa kiiresti arenevast kristlikust maailmast , kuigi Piibel rohkem Maarjat ei meenuta .
Galileamaa natsionalistid
1. sajandi juudi ühiskonna traditsioonidest ja elukeskkonnast lähtudes on võimalik lisada veel mõned detailid .
Tänases Jeruusalemma vanalinnas , Betsata tiikide läheduses seisab kirik , mis on pühendatud Pühale Annale .
Traditsiooni kohaselt on tegu paigaga , kus kasvas üles Maarja ema .
Kuigi see konkreetne pärimus ei vasta ilmselt tõele , viitab Maarja sugulase Eliisabeti Jeruusalemmas elamise fakt sellele , et Maarja perekond võis alles hiljuti sealt Galileamaale asuda .
Ja tõepoolest , veidi varem ( ajaarvamise-eelse 2. sajandi lõpus ) olid tollase juudi riigi valitsejad vallutanud Galilea ning rajanud sinna mõned uued asundused .
Üks neist võis suure tõenäosusega olla Naatsaret .
Galileasse ümberasunud olid eeskätt juudi natsionalistid , kes otsisid võimalust taaskehtestada võim kogu traditsioonilisel juutide asualal .
Isegi 1. sajandi lõpul e.Kr.
, kui Joosep ja Maarja kihlusid , olid Naatsareti elanikud tõenäoliselt mitte ainult juudi päritolu , vaid lausa natsionalistlikult meelestatud .
Galileamaa elanikkonna rahvuslikule meelsusele viitab ka näiteks fakt , et aastal 8 , kui Rooma kehtestas otsese kontrolli Juuda ja Samaaria üle , proovis üks Juuda-nimeline mees organiseerida Galileas vastupanu , mida võiks pidada isegi messiaanlikuks mässuks .
Rooma surus vastuhaku julmalt maha , 1000 osalenut löödi üle maa risti , hoiatuseks neile , kes veel mõtlevad pead tõsta .
Kõigest hoolimata puhkes 60 aastat hiljem taas ülestõus Rooma vastu , mis viis Templi purustamiseni .
Niisiis pole Galileamaa juutide ja tema perekonna poliitilisi vaateid arvestades ilmselt juhus , et Jeesuse õpetuses oli tähtis koht mõistel Taevariik või Jumalariik .
Teisejärguline abielu
Juudi kommete valguses on tõenäoline , et Joosep kosis Maarjat , kui too oli 12 või 13 aastat vana - tollased juudi tütarlapsed abiellusid 14. ja 16. eluaasta vahel , olles eelnevalt umbes aasta kihlatud olnud .
Niisiis pidi Maarja olema vaevalt teismeliseikka jõudnud , kui ingel Gabriel talle kuulutas , et ta jääb lapseootele .
Asjade taoline käik muutis Maarja elu keerulisemaks - oli selge , et parimal juhul ta lihtsalt häbistab oma vanemaid , kes arvavad , et ta on käitunud ebasündsalt ja olnud enne abiellumist koos oma kihlatuga ( või isegi koguni kellegi teisega ! ) .
Tema rasedus tõi häbi kogu perekonnale .
Ning Joosep ju teadis , et ta pole selle veel sündimata lapse isa !
Selle asemel , et teha läbi uhke pulmatseremoonia , nagu tema sõbrannadel oli olnud , ja pidada suurt pidu ( nagu palju aastaid hiljem Kaanas ) , algas Maarja abielu tagasihoidlikult ja isegi alandavalt sellega , et ta lihtsalt kolis vanemate juurest tulevase mehe koju , enne kui kihlusaeg ametlikult täis sai .
Taoline abielu oli juudi tavade järgi küll seaduslik , kuid olemuselt teisejärguline .
Joosepil polnud ka aega ehitada neile elumaja ja koguda kokku pruudiluna , mis oleks pidanud aitama Maarjal tulla toime siis , kui Joosep peaks surema enne teda , ning nad alustasid oma abielu vaesuses , pidades ilmselt palju vaeva nägema , et kuidagi ots otsaga kokku tulla .
Sellele vihjab ka Luuka evangeelium , mille järgi Maarja ohverdab puhastuspäevade puhul Jeruusalemma Templis vaid kaks turteltuvi - niisugune ohver oli lubatud vaid kõige vaesematele , kellel polnud midagi muud ohvriks tuua .
Millalgi Jeesuse sünni ja umbes aasta hiljem teostunud Idamaa tarkade külaskäigu ( Mt 2 : 1 - 12 ) vahel rajas perekond endale kodu Petlemma , kuhu nad oleksid ka pärast Egiptuses varjul oldud aastaid tagasi pöördunud , kui nad ei oleks tundnud hirmu Heroodes Suure poja Arhelaose ees , kes selles piirkonnas valitses ( Mt 2 : 19 - 23 ) .
Isolatsiooni Petlemmas , eemal perekondadest ja sõpradest , oli kindlasti psühholoogiliselt kergem taluda kui skandaali , mis oleks neid saatnud Naatsaretti naasmisel - seda ajani , mil päevakorda tõusis perekonna julgeolek ja ilmselt koguni nende ellujäämine .
See , et Maarja ootamatu rasedus oli Naatsareti inimestele hästi teada ja et vastav teadmine levis üldiselt siis , kui Jeesusest sai avaliku elu tegelane , ilmneb üheselt kommentaaridest , mida nii Galileas kui Jeruusalemmas Jeesuse vanemate kohta esitati ( vt. nt. Mt 13 : 55 ) .
Unikaalne naine ja patuste eestkostja Jumala juures
Maarja oli tõepoolest unikaalne naine ja temaga juhtus midagi niisugust , millest unistasid kõik tema põlvkonna juudi tütarlapsed - sest kristliku traditsiooni järgi tõi just tema ilmale tõotatud messiase .
Aga koos sellega tulid ka kohustused ja südamevalu .
Maarja ja tema elu inspireeris paljudele järgmiste põlvkondade kristlasi .
Umbes 3. sajandi lõpust pärinevad esimesed andmed selle kohta , et mõningates kogudustes usuti , nagu oleks Maarja efektiivne eestkostja Jumala juures ning hakati palvetama ka otseselt tema poole .
Hilisematel sajanditel leidis see usk väljenduse Ave Maria palves , roosikrantsi kasutamises , samuti mitmesugustes palverännakutes Maarjaga seostatud paikadesse .
Kiriklikus traditsioonis tähistatakse pidustustega ka väga mitmesuguseid Maarja eluga seotud sündmusi , olgu neid siis Piiblis puudutatud või mitte .
* Neitsilikkuse ehk puhta eostumise kontseptsiooni kohaselt ei olnud Maarja Jeesuse eostamise ajal mitte ainult neitsi , vaid üldse patuta , ning jäi selliseks elu lõpuni .
Taoline vaatenurk levis eeskätt keskajal ( 14. sajandil ) , eriti laiaulatuslikult 1420. aastatel .
Roomakatoliku kiriku dogmaks kuulutati vastav seisukoht 1854. aastal .
Maarja kehalise taevamineku dogma puudutab teooriat selle kohta , et kui Maarja suri , võeti ta tervenisti taevasse ning maa peale ei jäänud mingeid tema maiseid jäänuseid , mida oleks saanud maha matta .
Taoline idee kujunes välja millalgi 4. sajandil ning 6. sajandil tähistati kõnealust sündmust Idakirikus juba suure pidulikkusega .
Vastav traditsioon levis ka Läände , kus seda järgiti üldiselt alates 7. sajandist .
Idakirikus oli Maarja kehalise taevamineku idee laialt tuntud ja sellesse usuti üldiselt , kuid sellele ei antud kunagi nii selgepiirilist definitsiooni kui Läänes .
Roomakatoliku kiriku dogmaks kuulutati Maarja kehaline taevaminek 1950. aastal .
Kõige eelneva kõrval on huvitav tõdeda , et tänapäeval seisab Õlimäel õigeusu kirik , mis traditsiooni kohaselt on ehitatud paika , kuhu Maarja on maetud .
Richard Bennett ( 1948 ) on Marietta ülikooli ajaloo ja religiooniloo professor .
Katkuteema on Siberi katku levitavate terrorikirjade tõttu viimasel ajal väga aktuaalseks muutunud .
Juba sõna katk ise tekitab kuidagi kõheda tunde ja toob ilmselt meelde eeskätt Musta Surma sajanditetaguse tõhusa lõikustöö .
Ometigi on tollane katk ja Siberi katk täiesti erinevad haigused .
Mis neid ikkagi ühendab ja mis eristab ?
Ja kuhu õigupoolest ulatuvad bioterrorismi juured ?
Kõike seda küsisime Tartu Ülikooli mikrobioloogilt TÕNIS KARKIlt .
Bioterrorism on nähtus , mis pole enam meditsiiniline , vaid eeskätt poliitiline .
Samas ei saa väita , et rünnak antraksiga oleks täiesti ootamatult tulnud , eriti Ühendriikide jaoks .
Viimastel aastatel on USA riigieelarves pidevalt kasvanud nende kulutuste osakaal , mis on suunatud otseselt bioterrorismialastele uuringutele ja profülaktikale .
Kui 1998. aastal oli vastavate kulutuste maht 91 miljonit dollarit , siis 2000. aastal juba 336,6 miljonit .
Ametist lahkudes kuulutas president Bill Clinton , et ta näeks 2001. aasta riigieelarves otseste ja kaudsete bioterrorismivastaste kulutuste mahuks 2,85 miljardit dollarit , mis peaks jaotuma FBI , luure , meditsiiniasutuste , sõjaväe ja teaduse vahel .
John Hopkinsi ülikooli juurde loodi isegi vastav rahvuslik bioterrorismialane ekspertide paneel .
Kuigi biorelv jõudis laiema üldsuse teadvusse alles möödunud aastal , on see tegelikult juba aastasadu kasutusel olnud .
Praeguses Feodossias ( omaaegses Kaffas ) kasutasid linna piiravad tatarlased 1346. aastal katapulte , et heita linna katku surnud inimeste laipu ning kutsuda sellega esile katku kaitsjate hulgas .
Võimalik , et see on üks kohti , kust katk levis edasi Euroopasse ja põhjustas epideemia , mida me praegu tunneme Musta Surma teise lainena .
Biorelva kasutamiseks võib pidada ka rõugehaigetele kuulunud tekkide jagamist Põhja-Ameerika põliselanikele 18. sajandil .
Selle teo tulemused olid igatahes laastavad .
Esimese maailmasõja lõppedes alustasid paljud riigid ( Belgia , Inglismaa , Kanada , Prantsusmaa , Holland , Itaalia , Poola , Saksamaa , NSVL ) süstemaatilisi uuringuid biorelva valdkonnas .
Kõige kaugemale jõudis biorelva programmiga ilmselt Jaapan , kes asutas okupeeritud Mandžuurias 1932. aastal üksuse 731.
Nimetatud üksus kasutas 13 aastat Hiina , USA , Inglise , Austraalia ja Nõukogude Liidu sõjavange selleks , et katsetada nendel antraksi ( Bacillus anthraci s ) , meningiidi tekitaja ( Neisseria meningitidis ) , düsenteeria ( Shigella spp . ) , koolera ( Vibrio cholerae ) ja katkubakterite ( Yersinia pestis ) toimet ning kasutamist .
Arvestuslikult suri nimetatud haigusetekitajate tõttu Ping Fangi keskuses umbes 3000 vangi .
Bioloogilist relva kasutas Jaapan vähemalt üheteistkümne Hiina linna ründamisel .
Kuid kõnealused sündmused andsid ka esimese tagasilöögi bioloogilise relva kasutamise osas .
Tollal üles kerkinud probleem eksisteerib ka nüüdisajal ja võib olla ilmselt põhjuseks , miks ükski agressor seda relva eriti kergekäeliselt käiku ei lase , muidugi juhul , kui ta ei ole fatalist .
Jaapanlased tegid tol korral panuse katkule ning kasutasid mitte otseselt katkupisikuid , vaid nendega nakatatud ülekandefaktoreid - kirpe , keda puistati laiali lennukitelt .
Samas on selge , et nakatatud kirp ei suutnud vahet teha , kas inimene , keda ta hammustab , on hiinlane või jaapanlane .
Nii näiteks on teada , et ainuüksi ühe Hiina linna ründamine põhjustas 1700 Jaapani sõduri ja ohvitseri surma , haigestunud jaapanlaste arv küündis 10 000-ni .
Olukord , kus “ relv ” ei suuda valida “ oma ” ja “ vaenlase ” vahel , sundis taolised rünnakud lõpetama .
Kinnitamata andmetel kasutas Nõukogude Liit külma sõja ajal Laoses ja Kambodžas seentest saadud nn. T2 tüüpi mükotoksiini ( Yellow Rain ) .
Kuigi 1972. aastal kirjutas ka NSVL alla biorelvade keelustamise konventsioonile , nende arendamine jätkus .
Selle üheks tõestuseks on 1979. aasta aprillis Sverdlovskis ( Jekaterinburgis ) vallandunud antraksi puhang .
Tegemist oli militaarsest laborist pihkunud aerosooliga , mis sisaldas antraksi eoseid ehk spoore .
Haigestus 79 inimest , kellest suri 68.
Kuigi algselt vaikiti sündmus maha , näitasid sõltumatute Vene ja Ameerika teadlaste poolt ligi 10 aastat hiljem läbi viidud uuringud , et tegemist oli tõepoolest sõjalise otstarbega laborist pihkunud antraksiga . !
992. aastal tunnistas ka president Boriss Jeltsin , et asi oli tõesti nii .
Kuid ei ole halba ilma heata .
Sverdlovski sündmuste puhul oli tegemist juhtumiga , kus haigestuti antraksi kopsuvormi .
Selle määras ära eoste levimine aerosoolina .
Antraksi kopsuvormi oli seni registreeritud peamiselt töölistel , kes puutusid kokku loomanahkade ja loomsete produktidega - näiteks Inglismaal .
Sverdlovski juhtum andis kogemuse , kuidas ja kui kaugele antraks õhus levib , kui suur võib olla infektsioosne annus , kui kaua kestab peiteperiood jne .
Näiteks haigestus mõni inimene antraksi kopsuvormi alles 42 päeva pärast eoste sissehingamist , eoseid leiti kopsust aga veel pikemagi aja möödudes .
Seni oli peetud kopsuvormi peiteperioodiks maksimaalselt 7 - 10 päeva .
Taolised andmed on otseselt mõjutanud ka hiljutisi USA sündmusi - just sellega on seletatav tavatult pikk ( 60 päeva ! ) antibakteriaalne profülaktika inimeste puhul , kes võivad olla kokku puutunud antraksi eostega .
1970 - 1980. aastatel tegutses Nõukogude liidus vähemalt 66 biorelva väljatöötamisega tegelevat uurimislaborit ja 5 tootmisega seotud ettevõtet , kus töötas ca 55 000 inimest .
Loomulikult tekib küsimus , kus on need inimesed ja neis laborites hoitud mikroorganismid praegu ?
Iraagis , Põhja-Koreas ?
Selge on see , et nende laborite rahalised võimalused ahenesid ja enamus inimesi on neist lahkunud .
Kunagiste asjaosaliste andmetel oli aga näiteks rõugeviirus viidud isegi kontinentidevaheliste ballistiliste rakettide lõhkepeadesse .
Aastail 1985 - 1991 arendas Iraak välja väga võimsa biorelva programmi , mille tulemusena omas Iraak nelja aerosooli valmistamise masinat .
Vahemärkusena olgu öeldud , et just aerosooli valmistamine on väga oluline , kuna mikroorganism nakatab , kui ta inhaleeritakse ehk sisse hingatakse .
Maapinnal lebava mikroobi nakatumisvõime on tühine , sest ta ei jõua lihtsalt inimese organismi !
Iraagil oli Lahesõja aegadeks varutud 200 mikroorganismidega laetud pommi ja 25 ballistilist raketti .
Kuigi Iraak neid Lahesõjas ei kasutanud - ilmselt hävitava vastulöögi hirmus ( tuumalöök ) - leiti ometigi Iraani sõjaväelastelt varasemaid antraksi ja mükotoksiini kahjustusi .
Saddam Husseini põgenenud vennapoja andmetel oli Husseinil 8400 liitrit antraksi kultuuri , 3400 liitrit gaasgangreeni põhjustava Clostridium perfringens kultuuri , 2200 liitrit maksavähki tekitavat maksamürki aflatoksiini , 19 000 liitrit botulismi toksiini .
Viimast valmistab mikroob Clostridium botulinum ja see on maailma kõige tugevam mürk , mille üks arvestuslik gramm tapaks võrdsel jaotamisel 225 miljonit inimest !
Enamus neist mürkainekogustest peaks olema ÜRO relvastuskontrolli missiooni poolt hävitatud .
Aga kas ikka on ?
Biorelva kasutamine ei pea tingimata toimuma vaid riiklikul tasemel , millele näivad viitavat ka USA sündmused .
Maailmas on teada piisavalt juhtumeid , kus mõni vaimselt tasakaalutu inimene on pistnud perekonnaliikme , töökaaslase või mõne juhusliku inimese toidusse näiteks düsenteeriat või salmonelloosi põhjustavaid mikroobe .
Üks kõige tuntumaid sellealaseid ettevõtmisi on kahtlemata Jaapani religioosse sekti Aum Shinrikyo tegevus .
Üldteada on nende teostatud gaasirünnak Tokyo metroos 1995. aastal .
Kuid märksa vähem teatakse , et sel sektil oli ka oma biorelva programm .
Aastail 1990 - 1995 püüdis nimetatud sekt kaheksal juhul lasta Tokyo metroosse antraksi ja botulismi eoseid .
Inimeste nakatamine ebaõnnestus ilmselt seetõttu , et eostele ei suudetud anda aerosooli kuju .
Mille poolest just siberi katk nii hästi bioloogilise relvaalusmaterjaliks sobib ?
Kas selleks kõlbaks ka n.-ö. päris katkubakter ?
Siberi katku ehk antarksi tekitaja ( Bacillus anthracis ) moodustab erinevalt katku tekitajast ( Yersinia pestis ) eoseid ehk spoore , mis on väga vastupidavad igasugustele keemilistele ja füüsikalistele mõjuritele , näiteks ei hävi nad keetmisel .
Niisiis säilivad antraksi spoorid aastaid ja isegi aastakümneid , ilma et nende eluvõime kaoks .
Soodsate tingimuste saabudes tekib eosest jälle vegetatiivne ehk aktiivselt paljunev bakterivorm .
Taolist , eoste vormi võtnud mikroobimassi on lihtne säilitada - see ei nõua pidevaid “ värskenduskuure ” ümberkülvidena ja seda on lihtne transportida .
Suhteliselt raske oleks suure hulga katkumikroobide toimetamine riiki , sest viimased vajavad pidevat ümberkülvi värsketele söötmetele .
See on ebamugav ja hakkab vastavatele organitele silma .
Kuid kotitäie antraksi võiks põhimõtteliselt tuua riiki näiteks jahukottide hulgas , misjärel saab selle paariks aastaks ladustada ja siis vajalikul momendil kasutada .
Ka saab kuivadest eostest valmistada aerosooli - tolmu .
Aerosool tekib ka ümbriku avamisel , mille peale mängitaksegi .
Seevastu näiteks vedelat katkukultuuri oleks väga raske posti teel kellelegi saata .
Miks Siberi katku eesti keeles ikkagi katkuks nimetatakse , kui tegu on kahe täiesti erineva haigusega ?
Arvan , et see on rohkem filoloogiline probleem .
Katk on tõepoolest täiesti teine haigus kui Siberi katk .
Olemas on veel näiteks jäneste katk , ka näriliste katk - tulareemia - , mida tuleb ette Eestiski .
Ilmselt viidatakse terminiga katk millelegi fataalsele , nakkavale jne .
Muu maailm tunneb Siberi katku antraksina , sakslased põrnapõletikuna ( Milzbrand ) .
Võimalik , et eesti keelde tuli just niisugune nimetus vene keelest , kus vastavat haigust nimetatakse sibirskaja jazva'ks .
Praegu kasutatakse ka venekeelses erialakirjanduses vahel antraksi nimetust .
Põhjus peitub ikkagi ilmselt selles , et katkuks nimetatakse eesti keeli igasugu haigust , mis tabab paljusid inimesi ja millel on tõsised tagajärjed - ka näiteks aidsi .
Kas katku ja Siberi katku saab ravida ?
Kas ka katku vastu on olemas vaktsiin ?
Mõlemad haigused on ravitavad .
Öeldakse , et kirbumürk DDT , rotimürk ja antibiootikum streptomütsiin on muutnud inimkonna vaateid katkule .
Erinevalt keskajast me teame katku põhjustajat ja levikut ning oskame oma teadmistele vastavalt ka toimida , mistõttu olemegi suutelised neid haigusi ravima .
Üksnes juhul , kui haigus on enne avastamist arenenud kaugele , nagu võib juhtuda antraksi kopsuvormi puhul , võib olla juba liiga hilja .
Kuid see reegel kehtib ühtviisi iga haiguse korral , olgu siis tegu katku või tavalise kopsupõletikuga .
Vaktsiingi on olemas mõlema haiguse vastu , aga üksnes sõjaväe süsteemis .
Iga päev katku ju ei kohta ja seepärast pole vajalik ka üldine vaktsineerimine .
USA vaktsineerib praegu siiski kõik sõjaväelased .
Lisaks kasutatakse Siberi katku vastu vaktsineerimist nende elualade töötajate puhul , kes puutuvad kokku loomade või loomsete produktidega - veterinaarid , nahkade töötlejad , jahimehed - , sest Siberi katk on loomade ja inimese ühine haigus .
Maailmas liigub nii mõnigi legend sellest , kuidas hauarahu rikkunud arheoloogi on tabanud mingi müstiline haigus .
Eestis on selles seoses vahel arvatud , nagu võiks meie kalmeid uurivaid arheolooge ohustada just nimelt katku nakatumine .
Kas selline oht on reaalne ?
Ja milline on võimalus haigestuda Siberi katku ?
Või mil määral võiks näiteks Tallinnas Jaani seegi krundil kaevamisi läbi viinud inimesi ohustada pidalitõbi ?
Siberi katku eosed säilivad mullas vähemalt aastakümneid , võib-olla ka aastasadu .
Kuid katk kindlasti mitte , sest katku puhul pole eosed .
Ka leepra tekitajad ei säili , nii et Jaani seegi kaevajad võivad end turvaliselt tunda .
Arheoloogide müstilised tõved on “ ilus ” legend , mis ilmselt alguse saanud “ Vaarao needusest ” .
Ken Kalling
1347. aastal suure aplombiga Euroopasse jõudnud katk jättis temaga kokku puutunutele niivõrd võimsa mulje , et see on püsinud siiani , kujundades nüüdisaja inimese ettekujutust “ Pimedast keskajast ” .
Kas katku ilmumise kustumatu sära oli põhjustatud eelkõige ootamatusest või pigem hoopis heast ajastusest ?
Kas aastate 1347 - 1351 katkupuhang tähistab pööret Euroopa ajaloos või on tegemist kõigest episoodiga 14. sajandi üldises kriisis ?
Viimase all tuleks mõelda nn. Väikese jääaja algusega seoses tekkinud tagasilööke , ja mõnede uurijate arvates suures osas just neist tulenevaid vapustusi ühiskonnas , mille hulka arvatakse ka näiteks Wat Tyleri ülestõus ja _akerii .
Järsku tuleks sellesse nimekirja lisada ka meie Jüriöö ?
Seda ulatuslikku küsimusteringi siiski siinkohal lahendada ei kavatseta .
Eesmärgiks oleks anda vaid võimalikult lai ülevaade katkuga seotud asjaoludest , asetades põhitähelepanu aspektidele , milledest eesti keeles võib-olla vähem juttu on olnud .
Ei räägiks ka niipalju katkust endast
Mainiks ainult , et levitavad seda , ilmselt närilistelt pärinevat bakterioloogilist haigust peaasjalikult kirbud , kes pärast oma peremeeste - rottide - katkusurma , on sunnitud leidma uusi ohvreid .
Neiks saavad pahatihti inimesed .
Katku ajalugu on küllaltki ebaselge ning sageli vastuolulinegi teooriate jada , mille raames võib käsitleda näiteks erinevate rotiliikide levikulugu .
Asja teevad veel keerulisemaks katku kolm vormi .
Levinuim - muhkkatk - levis parasiitide hammustuste kaudu .
Seega on oluline teada näriliste , kirpude jt. parasiitide elutsükleid , liikumisteid ja muud .
Kopsukatk ning septiline katk levivad aga inimeselt inimesele .
Tagantjärele on muidugi suhteliselt raske erinevate vormide leviku ja esinemise vahel konkreetseid jooni tõmmata ning seetõttu leidub ka katkuloos palju vasturääkivusi ja piirkondlikke erinevusi .
Kohe võib ka öelda , et tõenäoliselt Eestigi aladel 14. sajandil möllanud Musta Surma kohta on vähe teada .
Katku saabumisest Euroopasse on samuti piisavalt kirjutatud .
Tundub , et valitseb teooria , mille kohaselt 1347. aastal genovalaste kaubalinna Kaffat ( nüüdne Feodossia ) piiranud tatarlased heitsid katapultidega linna katkusurnute laipu .
Laevadega põgenema pääsenud viisid haiguse enestega kaasa Vahemerele , mille sadamalinnadest katku levik ka jälgitav on .
Tõbi levis lainetena - pidades talvel hoogu - üle kogu Euroopa kuni 1351. aastani , mil jõudis Skandinaavia kaudu otsaga jälle Venemaale .
Need neli aastat ongi see õige ja ehe Must Surm .
Ülejäänut võib nimetada lihtsalt katkuks .
Katku on Euroopas ning lähikonnas ka varem olnud ning tal oli ka tollal olulisi , siiamaani ulatuvaid tagajärgi .
Aastail 541 - 544 esmakordselt puhkenud , peamiselt Bütsantsi impeeriumi aladel möllanud Justinianuse katk tõi arvatavasti kaasa olulisi rahvastikumuutusi - Lõuna-Euroopas , Balkanimaades kujunes slaavi asuala , lõuna pool said vaba tee araabia hõimud .
Euroopa jõukeskused nihkusid põhja ja lääne poole .
Pikalt ei peatuks ka Musta Surma poolt põhjustatud hävingul .
Sellest on rohkesti räägitud ning paljud - eriti toonased kirjamehed - on ka liialdustesse kaldunud .
Arvata võib , et Euroopa kaotas kõnesoleva nelja aastaga umbes neljandiku kuni kolmandiku rahvastikust - oletatakse , et 75 - 80 miljonist suri 24 miljonit .
Linnades , kus tollal elas ligilähedaselt 15 protsenti rahvastikust , võis elanikkond väheneda poole võrra .
Katkueelne rahvaarv taastus ehk alles 16. sajandi alguseks või keskpaigaks .
Rahvastiku taastootmist ei toimunud pidevate uute katkupuhangute tõttu - pandeemiast oli saanud endeemiline haigus , mis nõudis perioodiliselt uusi ohvreid .
Arvatakse , et rahvaarv langes kõige madalamale tasemele 1400. aasta paiku .
Euroopa eri piirkondades ning erinevates inimrühmades ei olnud suremusnäitajad ühesugused .
Inglismaal surid enam-vähem pooled vaimulikud - see võiks olla ka äärmuslik näitaja inimrühmade hulgas , olid ju hingekarjased oma kohustuste tõttu surmale kõige enam eksponeeritud .
Briti aristokraatidest suri umbes veerand .
Immuunsus või looduslik valik ?
Nagu juba vihjatud , ei piirdunud rahvastikukatastroof vaid Musta Surma nelja aastaga .
Euroopa erinevatest osadest on teada katkupuhanguid aastatest 1361 - 1363 , 1369 - 1371 , 1374 - 1375 , 1390 ja 1400.
Samas on vihjeid , et mingi katkulaadne haigus ründas Euroopa idapoolseid alasid ka näiteks aastail 1331 ja 1335.
Sellised erinevates piirkondades eri aegadel esinenud epideemiad aitavad seletada , miks Must Surm mõnda piirkonda säästis - näiteks tänapäeva T_ehhi alasid , välja arvatud küll Praha , kus suri umbes kolmandik elanikest .
Võib nimelt oletada , et varasem katk oli nende piirkondade inimestes kas tekitanud immuunsuse või oli toimunud teatav looduslik valik , mis soosis neid , kel immuunsüsteem tugevam .
Ka juba katku kaasaegsed panid tähele , et järjekordne katkupuhang rüüstas hullemini neid alasid , kus eelmine oli olnud tagasihoidlik või puudunud üldse .
Katk saabus asju reguleerima !
Vihjed varasematele haiguspuhangutele 14. sajandil , mis siiski polnud nii fataalsed , on üks argument uskumaks , et katk ei tulnud mitte lihtsalt asja eest teist taga ega hakanud Euroopas inimesi tapma , vaid et pidi olema mingi bioloogiline põhjus epideemial võimust saada .
Võrdlus madalamate imetajatega oleks siin ilmselt omal kohal .
Võiks arvata , et katk saabus juba nõrgestatud inimpopulatsiooni loodusliku valiku printsiipide alusel reguleerima .
Mis oli siis enne katku ?
14. sajandiks oli Euroopa elanikkond nautinud mõnda aega demograaflist kuldaega .
Soodsad kliimaolud olid kasvatanud rahvaarvu maksimaalselt suureks .
Inimesed elasid marginaalsetes tingimustes ning tegelesid nendes oludes muuhulgas ka äärmiselt ebaökonoomse põllundusega .
14. sajandi alul algas aga nn. Väike jääaeg , mis kujutas endast kliima küllaltki järsku jahenemist .
Tänapäeval , mil räägitakse palju globaalsest soojenemisest - tänavusel talvel küll kohatu märkus - tundub , et oleme sellest jääajast välja tulemas .
Igatahes on Lääne-Euroopast teada suuri näljahädasid 14. sajandi algusest , aastatest 1316 - 1317 , Eestist 1315. aastast .
Seoses kliima külmenemisega on välja pakutud ka rafineeritumaid teooriaid , mis inimeste toitumist ja tervist puudutavad .
Võiks oletada , et seoses ilmade jahenemise ning päikesepaiste vähenemisega kahanes ka võimalus mereveest soola aurutada .
Soola nappus omakorda tõi kaasa liha ja kala väiksema tarbimise , sest neid toiduaineid polnud võimalik säilitada .
Loomsete proteiinide puudus toidus - andku taimetoitlased andeks - aga võis nõrgendada inimorganismi .
Igatahes on põhjust arvata , et 14. sajandi keskpaigaks , katku puhkemise ajaks , oli Euroopa rahvastik jõudnud demograafilise kriisini , mis väljendus ka eespool oletatud vastupanuvõime languses haigustele .
Ning - Deus ex machina !
- kriisi asuski lahendama pandeemia .
Oli veel aeg , mil inimene allus looduslikule valikule .
Ilmselt juba langema hakanud demograafilist kõverat kallutas uus tegur lihtsalt veelgi järsemalt allapoole .
Ja mis pärast katku ?
Millised olid siis need muutused , mida Must Surm ja katk kaasa tõid ?
Kohe pärast katku lõppesid lühikeseks ajaks sõjad ning soikus ka kaubandus .
Need inimsoole nii omased tegevused leidsid siiski küllaltki pea jälle viljelejaid .
Aset leidis kolossaalne maade ja varanduste ümberjaotamine .
Aristokraadid ja linnade suurkaupmehed , kuigi võib-olla mitte nii väga kannatanud surma läbi , hakkasid kaotama positsiooni ühiskonnas .
Tõusid linnad , keskklass ja gildid .
Põhjustas seda asjaolu , et nõudmise ja pakkumise nihe tõi kaasa pöörde linnade kasuks .
Tekitas ju massiline tarbijate vähenemine - eeldagem , et linnades oli suremus suhteliselt kõrgem - kaasa põllumajandussaaduste hinna languse .
Pikemas perspektiivis odavnes põllumajandustoodang ka tänu sellele , et inimeste vähesuse tulemusel langesid kasutusest välja väheviljakad piirkonnad ning ebamajanduslikud valdkonnad .
Linnatooted aga seevastu kallinesid , tõusis palgatöö hind .
Raha hakkas kogunema linnadesse ning viimastest kujunesid keskaegse ühiskonna keskused .
Kujutleme ju meiegi siin Eestis keskajast rääkides enesele ette pigem Tallinna vanalinna kui Purtse linnust või Sassi-Jaani talu .
Kõik ei läinud siiski päris libedalt .
Põllumajanduskriis tõi kaasa inflatsiooni .
Raha hind langes .
Nii oli probleeme ka linnades , kus käsitöölised ei suutnud makse maksta või mässasid lihtsalt uute immigrantide vastu .
Algselt toimus linnadesse ulatuslik sisseränne , kuid peatselt hakati seda piirama - kardeti käsitöötoodete hindade langust .
Linnad muutusid klaustrofoobseiks , gildidesse pääsemist hakati raskendama , selli ja õpipoisiaastad pikenesid .
Talumeeste saatusest
Talupoeg muutus põlastamise objektiks , olles sellena püsinud siiamaani …
Samas polnud talupoja peamiseks peremeheks enam nälg .
Söögi koha pealt läks elu isegi nii heaks , et kerjusedki korraldasid skandaali , kui neile saia ei pakutud …
Palgatöö hind muutus kallimaks ka maal .
Põhjustas seda tööjõu kättesaadavuse vähenemine - terved külad olid välja surnud .
Säärane olukord võis talupoegadele laheneda mitmeti .
Vabadused võisid suureneda .
Endise isanda juurest ära joostes võeti sind uues kohas avasüli vastu ega antud välja .
Lääne-Euroopas leidis paiguti aset talupoegade isikliku vabaduse suurenemine , hakkas levima raharent senise teotöö asemel .
Samas on võimalikud vastupidised arengud - töökäte vähesus ja töö hinna tõus tekitas feodaalides kiusatuse suruda talupoegi veel enam formaalsesse sõltuvusse .
Näiteks püüdsid maaomanikud talupoegade enam oma mõju alla saamiseks sisse viia vanu , ammu unustatud ehk siis poolmütoloogilisi koormisi , millistest võiks mainida näiteks nn. esimese öö õigust .
Muide - sellesama esimese öö õiguse puhul ei nõutud / eeldatud õigust pruudile , vaid pigem ja eelkõige talupojalt lisamaksu enda sellest kohustusest vabaks ostmiseks .
Muudatused maal võivad olla üks oluline põhjus , mis kutsus esile eespool mainimist leidnud suured talupoegade rahutused Lääne-Euroopas .
Viimaseid põhjustasid ka muud aspektid - näiteks lambavilla hinna tõus tekitas maaomanikes kiusatuse põllupidajatest hoopiski lahti saada .
Põllumajandussaaduste turul langesid eriti teraviljahinnad .
See tõi kaasa liha- ja piimakarja arengu ning lõppkokkuvõttes muutused inimeste toidulaual .
Talupoegade ees seisvad probleemid kutsusid esile selle rahvastikukihi rändamise .
Üritati minna linnadesse , kuid ka näiteks Landsknecht ' ideks ehk palgasõdureiks .
Sõjapidamine muutus aadlike hobist lihtrahva tööks .
Gildidesse mitte pääsevad käsitöölised liikusid ida poole .
Saksa talupoegade liikumine itta samas vähenes .
Peamistes toonase rände sihtkohtades - Poolas , T_ehhis , Transilvaanias , Ungaris - algas elanikkonna degermaniseerumine .
Tõusud ja langused
Paistab , et erinevates Euroopa piirkondades toimusid katku toimel erinevad protsessid , see puudutab nii linna- kui maaelu .
On üldistavalt väidetud , et majanduslik areng kiirenes pärast katku Inglismaal , Madalmaades ja Lõuna-Saksa aladel .
Majanduslik depressioon tabas Põhja-Saksamaad , Itaaliat ja suurt osa Prantsusmaad .
Meditsiin ja kirik ei suutnud inimesi kaitsta
Arstikutse elas läbi vapustuse .
Meedikud paljastasid oma abituse katku ees .
See viis ameti prestii_i alla .
Paljud arstid deserteerisid .
Need kes jäid , teenisid muinasjutulist tasu - kui neil muidugi õnnestus haigestumist vältida ja seda hiljem nautida .
Kokkuvõttes võib öelda , et arstikutse professionaliseerumisele ja nüüdisaegse arstiteaduse tekkele tuli katk kindlasti kasuks .
Langes ka kiriku maine - nemadki , sarnaselt arstiteadusega , ei suutnud inimesi kaitsta .
Reaktsiooniks katoliikluse kriisile kujunesid kõigepealt kõikvõimalikud ketserlikud liikumised , samuti müstitsism .
Pikemas perspektiivis on isegi luterliku reformatsiooni põhjuseks peetud just katku poolt tekitatud vaimset olukorda .
Kirikumeeste märkimisväärne vähenemine tõi kaasa rahvuskeelte tähtsuse tõusu kirja- ja asjaajamiskeelena - puudus oli ladina keele oskajaist ja õpetajaist .
Kui seni olid arhiive , seadusloomet , samuti ehitust ja muid taolisi alasid kontrollinud peaasjalikult kirikumehed , siis pärast katku algas juristide , arhitektide , mündilööjate ja ehitusmeistrite , aga ka näiteks ülikoolide aeg .
Toimus ühiskonna sekulariseerumine , mis kaugemas perspektiivis sai oluliseks ka meile praegu nii tähtsa tsiviilühiskonna tekkimisel .
Vaimne sfäär
Arvatakse , et just põhja pool Alpe mõjus Must Surm ja sellele järgnenud katkude periood eriti depressiivselt .
Juurdunud on isegi selline termin nagu “ katkujärgne patopsühholoogia ” .
Mõtisklused surma ja hauataguse elu teemadel tähendasid muu hulgas muutusi kunsti temaatikas .
Tallinlastele on ehk teada , et nende olulisim keskaegne kunstimälestis - Bernt Notke “ Surmatants ” - esindab ühte sellist sü_eed , mis “ pimeda keskaja ” perioodil aktuaalseks ja müüvaks muutus .
Populaarne oli ka “ Viimne Kohtupäev ” .
Surm sai mõnes mõttes trendikaks asjaks .
Selgus , et surevad ka rikkad .
Siin on ka muidugi üks paralleel nüüdisaja aidsiga .
Nii nagu aidsi puhul , polnud ka katku häbi surra , võrreldes näiteks tuberkuloosi , metanoolimürgituse ja muude seda sorti tervisehädadega .
Vaimses sfääris tekitas pidev surma kohalolek katkujärgsel ajastul kahesuguseid meeleolusid - ühelt poolt religioossuse ja muu ajatu hindamise tõusu .
Paljud omaaegsed arhitektuuri- ja kunstiväärtused on loodud toonastest annetustest kloostritele ja kirikule ( Frauenkirche Nürnbergis , Jakobi kirik Hamburgis jt. ) .
Samas elavnes elupõletajalik ilmavaade - lugegem “ Decameroni ” !
Põhjamaades , kus rafineeritud kultuuri ja Boccaccio ' likku erootikat vähem , läks lahti lihtlabane porduelu - kiriku mõju vähenemine ning demograafilised olud viisid teinekord perekonna kui sellise kadumisele .
Võiks ju eeldada , et katkujärgne töökäte puudus ja seega nõudluse kasv nende järele tõi kaasa muu hulgas näiteks tehnoloogia arengu , kuid see on tühi lootus .
Tehniliselt täienes ehk sõjapidamine , võibolla ( kindlasti Inglismaal ) kasvas vesiveskite arv , kuid üldise trendina suurenes pigem luksuskaupade tootmine ja muudele ühepäevarõõmudele suunatud tegevus .
Kuniks elu !
Investeerimine tootmisse pigem vähenes .
Keskaegne Holokaust
Nagu juba mainitud , tekkisid suured rahvastiku liikumised .
Liikuma läksid ka toona peamiselt Kesk-Euroopas asunud juudid , keda selleks sunniti .
Juudi rahva ajaloos oli ilmselt tegemist millegi Holokaustile samaväärsega .
Katku puhkemine kutsus esile suuri juudipogromme .
Kas spontaanselt või oma võlgnike õhutusel said juudid kaela süüdistuse kaevude mürgitamises ja niiviisi katku tekitamises .
Kuigi paavst Clemens VI eitas juutide süüd , viis olukord paljude getode hävitamisele ja juudi asurkonna üldisele nihkumisele Kesk-Euroopa linnadest Ida-Euroopa maapiirkondadesse .
See jäi diasporaa peamiseks kantsiks kuni uute , 20. sajandi vapustusteni .
Kultuuride vastasseisust
Huvitav on , et nüüdisajalgi tullakse katku-teema juurde tagasi kõige erinevaimate valdkondadega seoses .
Nii kohtame viimasel ajal arvamusi , mille kohaselt inimeste vastupanuvõime HI-viirusele on kõrgem neis piirkonnis , mille elanikkond arvatakse olevat kunagiste katkuepideemiate ajal tolle haigusega kokku puutunud .
Kolmanda aastatuhande alguse suure kultuuride vastasseisu tingimustes on huvitav märkida ka seda , et 14. sajandil tervitas Araabia maailm Euroopas möllavat Musta Surma kui Jumala karistust uskmatutele .
Ometi ei säästnud tõbi ka moslemeid .
“ Terviseks !
” On tulnud aeg meenutada , et ka see nii tavaline lausung ulatub tagasi keskaega , mil aevastust peeti külgehakkava katku kopsuvormi üheks esimeseks sümptomiks .
Tänapäeval võime väita , et Euroopat tabanud katkumöllu tagajärjed puudutavad erinevaid valdkondi , milledest mõnesid sai siinkohal mainitud .
KEN KALLING on Tartu Ülikooli ajaloo muuseumi teadusdirektor .
Tiit Kändler
Nobeli auhind sai 2001. aastal sajaseks .
See noobel preemia on hoidnud meeli põnevil nii teadus- kui kirjandus- , nii majandus- kui poliitikahuvilistel .
Vaid kõige suuremate kataklüsmide aegu on Nobeli muusad vaikinud - üksikutel Esimese ja Teise maailmasõja aastatel pole mõnda preemiat välja antud .
Leidur ja suurtööstur Alfred Nobel jättis endast maha omanimelise auhinna .
Iga aasta lõpul määratakse viis preemiat neile , kes “ inimkonnale on tiinud suurimat tulu ” .
Füüsika- , keemia- , meditsiini-füsioloogia- , kirjandus- ja rahupreemiale lisandus 1969. aastal ka majanduspreemia , mis antakse välja Alfred Nobeli mälestuseks .
Esialgu suurushullustusena tundunud üritusest on preemiate kätteandmine Nobeli surmapäeval muutunud üle maailma oodatud sündmuseks .
Ent mees , kes oma päranduse intressid preemiateks kinkis , on ise jäänudki omanimelise preemia varju .
10. detsembril 1901. aastal andis Nobeli preemiate komitee Stockholmi Muusikaakadeemia saalis Rootsi kuningat esindava kroonprintsi juuresolekul “ teadlaste ja inimkonna tänu märgiks ” esimese Nobeli füüsikapreemia Wilhelm Conrad Röntgenile .
Too tegi teatavasti nähtavaks seni salapärasena tundunud kiired , mis teenivad inimkonda tänaseni .
1903. aasta füüsikapreemia anti tollal paljuski müstilisena tundunud radioaktiivse kiirguse avastamise eest .
Üks premeeritutest , Pierre Curie , kõneles oma Nobeli loengus järgmist : “ Kuritegelikes kätes võib raadium saada üpris ohtlikuks ja me võime endale esitada küsimuse , kas inimsugu võidab looduse saladuste teadmisest , kas ta on piisavalt küps , et neid kasutada .
Kas teadmine ei too mitte kahju ?
Nobeli enda avastuse näide on iseloomulik .
Võimsate lõhkeainete olemasolu tegi võimalikuks grandioossete tööde teostamise .
Ent ühes sellega on lõhkeained hirmsaks purustusvahendiks kurjategijate kätes , paisates rahvaid sõtta .
Kaldun Nobeli vaatekoha poole , et inimsugu ammuta uutest avastustest enam head kui halba . ”
Jäljed viivad Venemaale
Alfred Bernhard Nobel , üks maailmas tuntumaid rootsi nimesid , oli vastuoluline kuju .
Nobeli nime sai suguvõsa Nöbellövis sündinud esivanemalt , kes esimesena lõpetas ülikooli .
Nobel ise ei käinud sugugi tolle kauge esiisa , vaid lihase isa jälgedes , olles tõeline self-made man - ta ei õppinud üheski kõrgkoolis ning ei saanud ühtegi teaduskraadi .
Nobelite varandus , kuulsus ja au on paljuski seotud Venemaaga .
1837. aastal , kui Alfred Nobel oli nelja-aastane , siirdus tema isa talle palju hüvesid tõotanud maale - tootma relvi Krimmi sõda pidava Venemaa tarbeks .
Ent pärast sõda polnud võõramaalase teeneid vaja ning mees jäi pankrotti .
Ometi läks tulevikus nõnda , et Alberti vend Robert Hjalmar sai naftatöösturiks Bakuus , vend Ludvig Immanuel aga relvatöösturiks Peterburis .
Relvaäri , õieti laskemoonatööstus , köitis ka Alfredit .
1847. aastal itaallase Ascanio Sobrero avastatud nitroglütseriiniga sooritas ta esimese plahvatuse 1862. aastal .
See osutus kontrollimatuks , kuid 1863. aastal leiutas Nobel detonaatori ning asus Stockholmi- lähedases Heleneborgis paiknevas tehases tootma nitroglütseriini .
1864. aastal lendas tehas õhku .
Noorim Nobeli-vendadest , Emil , sai plahvatuses surma .
1867. aastaks oli Alfred Nobelil käes dünamiidi tootmise saladus .
Sellele lõhkeainele järgnes veel muidki , muu hulgas pauk_elatiin , ballistiit ehk suitsuta püssirohi ja nitroglütseriinipulber .
Euroopa kattus Nobeli lõhkeainevabrikutega .
Kõigest hoolimata jäi leidur ja lõhkeaine- ning naftavabrikant ise melanhoolseks unistajaks .
Kirjutanud noorukina luuletusi , sai alaline elu võõrsil saatuslikuks Nobeli kirjanduslikele harrastustele .
Vallates paljusid keeli , ei söandanud ta end kodus tunda õieti üheski neist .
Nii suri ta 10. detsembril 1896. aastal oma Mio Nido villas San Remos vaid 63-aastase , ent haige ja murtud mehena .
Dünamiit ja rahukongress
Nobel ei jätnud endast päranduseks ülesvõtteid , kuna keeldus fotograafidele poseerimast .
Küll aga testamendi , mis vapustas ta suguvõsa , solvas Rootsi riiki ja lõbustas maailma .
“ Mu loomulik kalduvus on vähem austada surnuid , kel pole tundeid ning kes võivad olla ükskõiksed meie suurepäraste andide suhtes , kui abistada elavaid , kes kannatavad puuduse käes , ” kirjutas Nobel , põhjendades oma keeldumist toetada ausammaste rajamist .
Ja rajas endale ausamba oma preemiaga , mis toetab elavaid .
Selles väljendub Nobeli kõrgeltarenenud idealism , mida ta õppis palju Shelleylt .
“ Jumal on julm , ” kõlas Nobeli ateism , ning oma essees , mille ta pani kirja M. Aveniri ( hr. Tuleviku ) nime all , põhjendab ta karmistatud vabariikliku korra eeliseid .
Sattunud patendivaidluste käigus Briti kohtusüsteemi kliendiks , kirjutas Nobel tolle kohtusüsteemi kohta pamfleti “ Patendipisik ” .
Nobel pidas end patsifistiks , ent kuulutas : “ Sõda vältida on võimatu !
” Sestap ei andnud ta oma eluajal rahutööks just palju raha , väites , et parem viskab selle aknast välja .
“ Minu tehased võivad sõjale lõpu teha veel enne , kui teie rahukongressid , ” kuulutas ta .
Kuid sattudes oma võluva sekretäri krahvinna Berta Kinsky von Chinic und Tettani mõju alla - ja jäädes tema kütke isegi pärast seda , kui krahvinna koos armastatuga leiutaja juurest jalga laskis - hakkas Nobel tasapisi kalduma ka rahutegevuse rahastamise poole .
Tema esialgne plaan oli asutada rahuauhind , mida antaks välja iga viie aasta tagant ning kokku vaid kuus korda “ isikule , kes reformib maailma rahu suunas ” .
Nobel oli veendunud , et kui 30 aastaga rahu ei saavutata , siis jõutakse täieliku barbarismini , pärast mida kaotab igasugune auhind mõtte .
Teadmised täiendavad heaolu
Elu viimastel aastatel depressiooni ja haiguste all kannatav Nobel jäi elu lõpuni kindlaks veendumusele : “ Levitada teadmisi tähendab levitada heaolu . ”
Pärast Nobeli surma avastasid sugulased kaks testamenti .
Esimene neist oli kirjutatud märtsis 1893 , teine aga aasta enne surma , novembris 1895.
Viimane jättis sugulastele vähem pärandust ning piiritles ka täpsemini alad , mille viljelejatele magnaat raha jagada soovinuks .
Osa suguvõsast alustas võitlust teise testamendi kehtetuks tunnistamise nimel .
Et Nobel oli määranud oma preemiad “ kingituseks inimsoole ” , siis solvas ja vihastas see rootslasi .
Rootsi ajakirjandus alustas käredat kampaaniat leiutaja ebapatriotismi ja ülbuse aadressil .
Ka ei olnud Nobel testamendis täpsemalt kirjeldanud , mil kombel peaks preemiasummasid haldav ning jagav komisjon töötama .
Vaidlusi jätkus viieks aastaks , enne kui esimesed preemiad 1901. aastal välja jagati .
Alfred Nobel määratles , et tema auhinnad tuleb anda igal aastal “ neile , kes eelnenud aastal on toonud inimkonnale suurimat tulu ” .
Nobeli preemiate komitee on sellest klauslist osavalt kõrvale hiilinud , kinnitades , et preemia määratakse sellele , kes kas on eelnenud aastal kõnealust tulu toonud või kelle poolt inimkonnale osutatud tulu suurus on selgunud eelnenud aastal .
Kirjanduspreemia soovis Nobel määrata kirjanikule , kelle teostes on kõige paremini realiseeritud “ idealistlikud suundumused ” .
Sellestki nõudest on nüüdseks alles vaid idealistlik kõla .
Materialistliku poole pealt nähtub Nobeli preemia rahalises suuruses majanduse jätkuv areng .
Esimene preemia 1901. aastal tõi selle võitjale 150 000 Rootsi krooni , 1989. aastal anti premeeritule 3 miljonit Rootsi krooni .
Möödunud aastal sai võitja tsheki 10 miljonile Rootsi kroonile .
Ametliku hinnangu kohaselt on see ostujõult poolteist korda suurem summa , kui saja aasta tagune auhinnaraha .
Kuid raha rahaks , selge on üks : Nobeli preemia kohustab .
Noblesse oblige .
Nobelistiks saavad eelkõige ameeriklased
Puhtisiklikest kaalutlustest lähtudes polnud Nobel nõus rahastama matemaatikapreemiat .
Leidur ei võinud taluda mõtet , et pärast surma seostatakse ta nimi distsipliiniga , millega ta poisikesena koolis just kõige paremal jalal polnud .
Ning just matemaatikuga põgenes tema juurest ta võluv krahvinnast sekretär .
Kuigi 1969. aastal lisandus auhinnatavate teadusalade sekka majandusteadus , pole rootslased matemaatikat Nobeli auhinnaperre lülitanud .
Matemaatikute jaoks on Nobeli preemia saamiseks siiski võimalused valla - tuleb vaid hakata tegelema majandusega .
Nii nagu keemiaauhinna saajate hulgas on füüsikuid ja meditsiiniauhinnaga pärjatute seas keemikud , on majandusauhinna saanud mitmed matemaatikud .
Kes igatseb tõusta Nobeli preemia laureaadiks , sel oleks parem omada USA kodakondsust .
Eriti tähtis on see majanduspreemia jahtimisel .
65 protsenti selle laureaatidest olid määramise ajal USA kodanikud .
Meditsiinipreemiatest on ameeriklastel 47 , füüsikapreemiatest 41 , keemiapreemiatest 33 protsenti .
Ameeriklased on ka kõige rahuarmastavam rahvas Maa peal - viiendik rahupreemiatest on nende käes .
Järgnevad prantslased ja britid kumbki kümnendikuga .
Ainus , milles ameeriklasi lüüakse , on kirjandus .
Siin juhivad prantslased , kelle käes on 12 protsenti kirjanduspreemiatest - ameeriklaste 10 vastu .
Kokkuvõttes on 100 aasta jooksul välja antud Nobeli preemiatest USA kodanikud saanud kolmandiku .
Millal tuleb Nobeli teaduspreemia Eestisse ?
Nobeli preemiale pretendeerimine saab tõsiseltvõetavaks , kui teadlase mõnda artiklit on tsiteeritud vähemalt tuhandes maailma juhtivates teadusajakirjades ilmunud kirjutises .
Eesti enamtsiteeritud artiklid on kogunud maksimaalselt pooltuhat viidet .
Preemiate kodu jäi ehitamata
Nobeli hoone rajamise plaane hakati tegema juba saja aasta eest .
Eesmärgiks seati , et see jäädvustaks Alfred Nobeli nime , annaks peavarju preemiate komiteele ja oleks koht , kus preemiad pidulikult üle anda .
Esimesed preemiad anti kätte Stockholmi kesklinnas Muusikaakadeemia vanas majas .
1907. aastal omandas Nobeli Fond 3000 ruutmeetri suuruse krundi Djurgårdenis , kus praegu asub Nobeli park .
Sinna plaaniti ehitada maja , mille suur saal mahutaks 2000 inimest .
Tuntud Rootsi arhitekt Ferdinand Bobergi projekt valmis 1911. aastaks ja oli tõeliselt internatsionalistlik - inspireeritud Islami mosheest , Itaalia villast , India pagoodist ja Ameerika pilvelõhkujast .
Projekt vallandas Rootsis ägeda vaidluse , mille suutis katkestada vaid Esimene maailmasõda .
Selle sõja järel ehitati Sockholmi uus kontserdihall ja linnahall ning suure tseremooniate saali järele kadus vajadus .
Projekt lükati edasi .
Nobeli Fond ostis endale Stockholmi kesklinnas Sturegatan 14 maja , kus fond siiani tegutseb .
Tänapäeval annab Rootsi kuningas preemiad kätte kontserdihallis , bankett aga peetakse linnahallis .
Nobel füsioloogias ja meditsiinis : pagaripärmikangelastegu
Rakk on nagu inimene .
See kasvab , kosub ja siis paljuneb .
Ainult et rakke on inimeses 10 000 korda rohkem , kui elab inimesi tervel maamunal .
Ja ega rakk ka täpselt nii paljune , kui tundub tegevat seda inimene .
ÜHEST SAAB PALJU .
Nii nagu nüüdisaegne inimene pärineb ühest Aafrikas elanud eevatütrest , nii pärinevad meie organismi kõik tuhanded miljardid rakud ühestainsast viljastatud munarakust .
Rakud meie kehas ei lõpeta paljunemist ka siis , kui täis kasvame .
Rakke sureb pidevalt ja lahkunute asemel astuvad ametisse uued .
Tõendeid jagunemisest on nüüd leitud isegi aju närvirakkude puhul , mida viimase ajani peeti asendumatuteks .
Enne kui rakk saab jaguneda , peab ta kasvama suureks ja kahekordistama oma pärilikkusaine ehk kromosoomid , et kumbki tütarrakk saaks neist samase koopia .
Mis seda keerulist protsessi juhib , sai selgeks tänu 2001. aasta nobelistide tööle .
Kui 2000. aasta Nobeli auhinda aitas võita lõunamaa meredes elav tigu aplüüsia , kellel on suured ja sobilikud närvirakud , mida hea uurida , siis 2001. aasta nobeliste abistas tavaline pagaripärm ja üks selle sugulasi .
See üherakuline olend ilmus maamunale umbes kahe miljardi aasta eest .
Nagu inimesel , nii on ka pagaripärmi rakus pärilikkusaine kogunenud rakutuuma .
Kuigi inimese koe igas grammis on miljard rakku ja pagaripärmil üksainus , juhivad rakkude jagunemist mõlemal puhul needsamad mehhanismid , mis paari miljardi aasta eest platsi ilmusid .
Sellepärast polegi pagaripärm kasulik mitte ainult leivaküpsetajale või õllepruulijale , vaid ka bioloogile .
MOOTOR JA KÄIGUKAST .
Elu jaoks on eluliselt oluline , et rakutsükli kõik astmed oleksid omavahel kooskõlas .
Need peavad üksteisele järgnema õiges järjekorras ja eelmine aste peab olema lõppenud , enne kui järgmine algab .
Vead võivad viia pärilikkusaine kahjustumiseni ja seega raskete haigusteni .
Üks sellise vigase rakupaljunemise näiteid on vähkkasvaja .
Leland Hartwell avastas juba 1970. aastatel geenid , mis rakutsüklit kontrollivad .
Ta leidis , et rakul on kontrollpunkt , kus peatatakse rakutsükkel , kui DNA on kahjustatud .
Parandamiseks antakse aega ja jagunemine jätkub .
Paul Nurse ja Tim Hunt avastasid rea rakutsüklit käigus hoidvaid ja selle kiirust reguleerivaid aineid .
Esimesi tuntakse CDK-nimeliste valkudena , teisi aga tsükliinide nime all .
CDK on justkui valgutsükli mootor , tsükliinid aga nagu käigukast , mis mootori kas tühikäigul hoiab või seda mööda teed edasi sõidutab .
Kui teame täpselt , kuidas rakk areneb ja paljuneb , siis saame teada ka seda , miks ühe või teise haiguse puhul rakutsükkel paigast läheb .
Vähiuuringutes on viimaste nobelistide tööst juba kasu olnud .
Nobel keemias : kindla käe molekulide eest
Nii nagu inimesel on vasak ja parem käsi , mis omavahel samastuvad vaid peegli abil , on ka looduses erikäelisi molekule .
Kuid elu Maal on mingil seniteadmata põhjusel valinud välja enamjaolt ühe käe molekulid .
Meie rakkudesse sobivad need nagu parema käe kinnas paremasse kätte .
Kui hulka satub vale käe molekul , on häda majas .
ÕIGE KÄE ARSTIM .
Kui näiteks taimed oleksid üles ehitatud teise käe molekulide põhjal nagu loomad , siis nende hulgas meie jaoks söödavaid üldse polekski .
Arstimid peavad avaldama mõju meie rakuvabrikutele .
Ja nõnda on eluliselt oluline , et arstirohud oleksid valmistatud õige käe molekulidest .
Üks sellekohane kurb näide pärineb 1960. aastatest , mil rasedatele naistele soovitati ravimit nimega talidomiid , mis aitab iivelduse vastu , kuid sisaldab ka vale käe molekule , mis kahjustavad loodet .
Vähem hull näide on sidruni lõhn - üks ja sama molekul limoneen tundub meile kas sidruni või apelsini lõhnana , olenevalt selle molekuli käelisusest .
Siiani valmistatakse õige käe arstirohtusid põhiliselt elusolendite abil - olgu need bakterid , seened või suuremad olendid , kasutatakse ära nende ainevahetus ja pannakse nad tootma meile vajalikke aineid .
Odavam oleks kõike seda teha keemiatehastes .
Kuid siiani ei võimaldanud tehnoloogia toota ühe kindla käe molekule .
Sai valmistada vaid kahe eri käe segu ning see üks ja õige pärast välja valida .
Mis aga vähendas kvaliteeti ja tõstis hinda .
OMASID TERVITAV MOLEKUL .
Selle aasta keemianobelistid arendasid välja tehnoloogia , mis võimaldab katalüüsida erinevaid reaktsioone , nõnda et tulemiks oleks vaid kindla käe molekulid .
Keemilist reaktsiooni kiirendav katalüsaator , mis ise lõpuks muutumatuna välja astub , on ise samuti kindla käelisusega .
Üks selline molekul võib aidata toota miljoneid vajaliku käe molekule .
William Knowles avastas , et üleminekumetalle katalüsaatoritena kasutades saab toota näiteks sobiva käelisusega L-DOPA nimelist ravimit , mida vajavad Parkinsoni tõve põdejad .
Ryoji Noyori ja K. Barry Sharpless omakorda täiendasid võimalike katalüsaatorite ringi .
Knowles'i , Noyori ja Sharplessi avastatud katalüsaatorid justkui tervitaksid valmivaid molekule .
Kui nood on õiget kätt , saab reaktsioon hoogu juurde .
Kui tervitama tuleb vale käsi , ei toodeta sellist juurde .
Nobel füüsikas : aatomite koostöö eest
Tänavused füüsikanobelistid tegid lõpu 70 aastat kestnud jahule - aine uue oleku otsingutele .
Nii nagu laseri leiutamise aegu , ei teata ka praegu , mida kõike aine uus olek meie jaoks võimaldab .
ÜHISELULISED AATOMID .
Kaks aastat tagasi avaldas füüsikaülevaateid ilmutav ajakiri “ Physics Today ” Wofgang Ketterle artikli aine uue oleku uuringutest .
Trükiti ära ka üks ülesvõte , mis kujutas Ketterle katseseadet .
Foto on täis läätsede , juhtmete , laseritorude , andurite ja muu sarnase seadmestiku räga .
Justkui oleks keegi kuhjanud nurka koli , mille prügimees peab hommikul minema viima .
Selle rägastiku ülessättimise eest sai Ketterle Nobeli füüsikapreemia , sest tekitas oma näiliselt juhusliku maailma sees aine senitundmatu korrastatud oleku .
Neli aastakümmet tagasi ei teadnud keegi , mis on laser .
Või kui , siis ehk ainult mõned füüsikateoreetikud .
Teatavatel kavalatel tingimustel on võimalik valguskvantide ehk footonite koostöö , nõnda et selle tulemusel saadakse väga kindla lainepikkusega ja väga kitsas kiirtekimp .
Laserkiired ümbritsevad meid mitte ainult meelelahutusmaailmas , vaid näiteks ka kodustes laserplaadimängijates või kaupluste triipkoodilugejates .
Tootmises on laserkiir muutunud sama tavaliseks , kui enne selle saavutamist oli nuga .
Tihedalt koos töötama pole võimelised mitte ainult footonid .
Seda suudavad ka aine algosakesed , aatomid .
Tavapärases maailmas töötavad aatomid muidugi samuti koos , sest kuidas muidu ei sulaks tool teie all või suudaks edasi liikuda teie auto .
Kuid see koostöö , igapäevaühistöö , toimub ainult seetõttu , et toolis ja autos on tohutu hulk aatomeid .
Kvantsuhted .
Kui aatomeid on vähe , hakkavad nende vahel kehtima hoopis teistsugused suhted , kvantsuhted .
Juba kvantmehaanika algaegadel kolmveerand sajandi eest arvutasid India füüsik Satyendranath Bose ja Albert Einstein välja , et teatud olukorras ilmutavad mõnda liiki aatomid tugevat “ sotsiaalset ” käitumist .
Kui selliste aatomite väike seltskond liigub piisavalt aeglaselt ja koguneb üksteisele piisavalt lähedale , siis asuvad nad nagu üks mees madalaimale võimalikule energiaastmele .
Tavaelus võib aine olla gaas , vedelik või tahke , kvantmaailmas lisandub neile kolmele olekule aga veel uusi .
Kõnealust olekut hakati selle ennustajate järgi nimetama Bose ' i-Einsteini kondensaadiks .
Ennustus ennustuseks , ent laboris ei õnnestunud aine uut olekut kuidagi saavutada .
Aatomite aeglustamiseks tuleb need peaaegu absoluutse nullini maha jahutada .
Ning seejuures veel üheskoos hoida .
Tagada , et nad vedelikuks ei muutuks .
Ja lisaks kõigele veel mingil moel registreerida , et uus olek saavutati .
Nõnda juhtus , et esimest korda nähti Bose ' i-Einsteini kondensaati alles 1995. aastal .
Nagu teadusvõidujooksudes sageli juhtub , said sellega hakkama mitu meest korraga .
Eric Cornell , Wolfgang Ketterle ja Carl Wieman .
Esimesed uue oleku ained olid rubiidium ja naatrium .
JAHTUB KUI KOHV .
Aatomite jahutamine toimub laseri abil ja ühe tavaelus igapäevase nipi kasutamisega .
Kiiremad aatomid lastakse lihtsalt seltskonnast minema minna .
Niisamuti jahtub hommikukohv - kiiremad ja seega ka kuumemad osakesed hüppavad tassist välja , auravad ära .
Ainult et kohv jahtub 30 kraadini , Bose'i osakesi on vaja jahutada peaaegu absoluutse nullini .
Ning hoida koos kavalate magnetlõksude abil .
Aine uue oleku omadusi uuritakse praegu üsna hoogsalt .
Selle olekuga võib seletada nii ülijuhtivust kui madalatel temperatuuridel esinevat ülivoolavust .
Siiani on suudetud koos töötama panna aatomite kollektiive , mis koosnevad paarist tuhandest indiviidist .
Arvutivisionäärid loodavad just Bose ' i-Einsteini kondensaadist abi , et luua esimesi tõeliselt toimivaid kvantarvuteid .
Nanotehnoloogiausksed aga visandavad aine uue oleku kasutamist litograafias , holograafias ja mujal nanotootmises .
Mihkel Jõeveer
Kui 2002. aasta jaanuaris-veebruaris juhtub õhtuti ilm selge olema , siis võib lõuna-edelataevas lisaks tavalisele taevapildile näha veel üht punakat tähte , mis päriselt täht ei ole .
See on planeet Marss , mis eemaldub Maast pärast 2001. aasta juunis toimunud vastasseisu ( lähiseisu ) .
Järgmine kohtumine , sedapuhku juba suur vastasseis , leiab aset 2003. aastal .
Huvi naabri vastu pole raugenud
Marss on planeet , mis kõige rohkem on pälvinud nii täheteadlaste kui laiema publiku tähelepanu .
Juba üle 100 aasta on teadlased vaielnud selle üle , kas Marsil kunagi on olnud elu või on ehk praegugi .
Mitmed astronoomid väitsid tol ajal , et nende leitud Marsi kanalite võrgustik on kindel tõend töökate marslaste olemasolust .
Kanalid osutusid küll silmapetteks , aga lootus Marsil elu leida jäi .
Sellele näisid viitavat näiteks Marsi värvitoonide muutused aastaaegade vaheldumisel .
1962. aastal koostatud ülevaates kirjutas Ülo-Ilmar Veltmann : “ Ei ole siiski põhjust arvata , et Marsi mered on kaetud ainult samblike ja vetikatega .
Mõningate kaalutluste põhjal võiksid seal esineda madalad põõsastikud , aga võib-olla isegi hõredad okasmetsad .
” Nii võis arvata enne , kui Marsile laskusid kosmosesondid .
Vahepealsetel aastatel on nii orbitaaljaamadelt tehtud vaatluste kui ka Marsi pinnal teostatud uuringute põhjal saanud selgeks , et Maa taimestiku kehvagi analoogi ( rääkimata loomastikust ) Marsil ei ole .
Pole vähimatki lootust , et Marsil maandunud kosmosesõidukit võtaksid vastu marslased , nagu lahedates ulmejuttudes on kirjeldanud Ray Bradbury ja teised .
Siiski pole huvi Marsi vastu raugenud .
Otsitakse vastust küsimustele , kuhu on kadunud Marsi vesi , miks on atmosfäär väga hõre võrreldes Maa omaga , millised protsessid on kujundanud Marsi pinnastruktuurid jne .
Vaikinud ei ole vaidlused elu olemasolust - need on siirdunud uuele tasandile .
Probleemiks on , kas noorel Marsil , millel tõenäoliselt oli praegusest paksem atmosfäär , kõrgem temperatuur ja rohkem vett , jõudsid tekkida algelised elusorganismid , ning kui kaugele nad arenesid , ja kas Marsil leidub praegugi eluvõimelisi mikroobe .
Seda kõike uuritakse mitte ainult uudishimust , vaid lausa rakendusliku eesmärgiga - Marsil toimunu teadmine ja mõistmine aitavad aru saada Maal toimunust ja toimuvast .
Marsi uurimisega tegelevad paljud teadlaskollektiivid , keskeltläbi ilmub iga päev vähemalt üks uus uurimus Marsi kohta .
Pea iga nädal “ toodetakse ” aga selline uudis , mis jõuab massimeediasse .
Kiire arengu tõttu vananevad Marsi käsiraamatud ja ülevaated mõne aastaga .
Järgnevates kirjutistes püüan esitleda uuemaid huvitavamaid andmeid Marsi kohta , tuua võrdlusi Maaga .
Alustuseks aga veidi Marsi vaatlemise tingimustest ja uurimise ajaloost .
Areograafia sünnist
Punaka värvusega Marss on nime pälvinud rooma sõjajumalalt Marsilt , harvemini kasutatakse kreeka sõjajumala Arese nime .
Arese järgi on aga nime saanud Marssi käsitlevad teadusharud : geograafiale vastab areograafia , geofüüsikale areofüüsika jne .
Mõõtmetelt on Marss ( ekvaatoriläbimõõt 6794 , polaarläbimõõt 6750 km ) peaaegu kaks korda väiksem Maast , kuid Maa kaaslasest Kuust omakorda kaks korda suurem .
Marsi kaugus Maast kõigub suurtes piirides .
Kui Marss on Maalt vaadatuna ühenduses Päikesega , nii et Maa on ühel pool , Marss teisel pool Päikest , siis ulatub Maa-Marsi vahemaa kuni 401 miljoni kilomeetrini .
Vastasseisude ajal , mil Maa ja Marss on ühel pool Päikest , võib vahemaa olla ainult 54,5 miljonit kilomeetrit .
Vastavalt sellele kõigub suuresti Maalt nähtav Marsi nurkläbimõõt .
Suurimate lähenemiste ajal on see 25,7 kaaresekundit , mis jääb siiski 60 korda alla Kuu nurkläbimõõdule .
Suurimate kauguste puhul on Marsi ketta ulatus ainult 3,5 kaaresekundit ja kujutis sarnaneb peaaegu tähega .
Seetõttu on kõik kosmoseajastu- eelsed Marsi avastused tehtud vastasseisude ajal .
Eriti viljakad on olnud nn. suured ehk periheelsed vastasseisud , kui elliptilisel teel liikuv Marss on vastasseisu ajal parajasti oma orbiidi periheeli lähedal .
Vastasseisud korduvad iga 2 - 3 aasta järel , suured vastasseisud esinevad 15 või 17 aasta takka .
Marsi suurte pinnamoodustiste heleduskontrastid on võrreldes näiteks Maa mandrite ja merede kontrastiga suhteliselt väikesed , mistõttu isegi vastasseisude ajal millegi nägemiseks on vaja küllalt häid teravaid kujutisi andvat teleskoopi , Maa atmosfääri rahulikku seisundit ja vaatluskogemusi .
Galileo Galilei ja tema kaasaegsete kasutuses olnud esimese põlvkonna teleskoopides oli küll näha Marsi ketas , kuid pinnadetailid ei eristunud .
Areograafia arengus oli oluliseks 1659. aasta , kui Madalmaade füüsik Christiaan Huygens skitseeris Marsi pinnal asuva iseloomuliku kujuga tumeda laigu Syrtis Majori .
See on esimene Marsil leitud detail .
1666 avastas itaallane Giovanni Cassini valge laigu Marsi polaaralas ehk polaarmütsi .
18. sajandil ehitati eelnevast paremaid teleskoope ja Marssi uurisid selle aja parimad vaatlejad eesotsas William Herscheliga .
Säilinud Marsi joonistustel on näha mitmeid tumedaid moodustisi , mida nimetati meredeks , kuid eri aegadel tehtud pildid erinesid tublisti ning vaatlejad ei söandanud otsustada , kas tegemist on Marsi pinna püsidetailidega või muutustega planeedi pilvkattes .
Edasiminek Marsi kaardistamisel tuli alles 19. sajandil , olulist osa mängis selles omaaegne Tartu tähetorni juhataja Johann Heinrich Mädler ( 1794 - 1874 ) .
Mädler koostab esimese Marsi kaardi
Johann Heinrich Mädler oli 19-aastane , kui tüüfus viis tema mõlemad vanemad ning ülikooli õpingute asemel pidi ta hakkama koduõpetajaks , et toita ennast ja nelja nooremat õde-venda .
Siiski jätkus tal energiat ja tahtmist ennast arendada Berliini ülikoolis kõrgema matemaatika ja astronoomia loenguid kuulates .
Meeldiv pööre eraõpetaja rutiinses elus toimus siis , kui tema juures hakkas tunde võtma Berliini pankur Wilhelm Beer .
Astronoomiahuvi alusel said õpetaja ja õpilane peagi headeks sõpradeks ning Beer otsustas rajada eraobservatooriumi , kuhu ta Mädleri tööle palkas .
Observatoorium ehitati Tiergartenisse , 12-jalase pöörleva kupli alla hangiti 9,5 - sentimeetrise objektiiviga kvaliteetne Fraunhoferi refraktor .
1828 alustati vaatlustega .
Pärast teleskoobi võimaluste tundmaõppimist otsustati pühenduda taevakehade kaardistamisele .
1830. aasta algul hakati joonistama Kuud , suvel alustati aga Marsi uurimist , et kasutada septembris saabuva suure vastasseisu aegseid häid võimalusi .
Eesmärgiks seati Marsi pöörlemisperioodi täpne määramine ja Marsi pinna laikude püsivuse uurimine .
Vaatlusi soosis hilissuve hea ilm .
Beer ja Mädler istusid ööst öösse teleskoobi taga , joonistasid kordamööda Marssi ja võrdlesid kohe üksteise nähtut , et veenduda selle usaldusväärsuses .
Vaatlused kinnitasid Marsi laikude püsivust .
Töö kokkuvõttes on kirjas : “ Meie vaatlustulemused on oluliselt erinevad varasemate uurijate järeldustest .
Hüpotees , et laigud on sarnased meie pilvedega , tuleb lugeda kummutatuks . ”
Beer ja Mädler vaatlesid Marssi ka järgmiste vastasseisude ajal ning vaatlused kinnitasid Marsi laikude püsivust .
Analüüsides nii enda kui ka varasemate vaatlejate tehtud Marsi joonistusi , leidsid nad Marsi pöörlemisperioodiks 24 tundi 37 minutit 23.7 sekundit , mis tänapäeval aktsepteeritust erineb ainult sekundi jagu .
1840. aastal koondas Mädler kõik vaatlused ja koostas esimese Marsi kaardi ( vt joonis ) .
Samal aastal lahkus ta Berliinist ja tuli Tartusse ülikooli astronoomiaprofessoriks .
Tartus jätkas Mädler Marsi uurimist 1841. aasta vastasseisu ajal , kasutades siinse tähetorni 24-sentimeetrise objektiiviga suurepärast Fraunhoferi refraktorit , mis praegu on vanaduspuhkusel tähetorni idasaalis .
Marsi jooniste avaldamisel tegi ta koostööd kohaliku maalikunstniku ja graafiku Georg Schlateriga , kes aastal 1832 oli Tartus rajanud Eesti esimese litograafia töökoja .
Schlater valmistas Mädleri joonistuste alusel graafilise lehe ( vt joonis ) , mis illustreeris ajakirjas “ Astronomische Nachrichten ” avaldatud Mädleri Marsi uurimust .
Hinnates eelkäijate tööd , kirjutas Prantsuse astronoom Camille Flammarion oma 19. sajandi lõpul ilmunud Marsi monograafias : “ Marsil ei ole oma ainust Christoph Kolumbust , kes saavutas kuulsuse Ameerika avastamisega ; terve faalanks astronoome on olnud tegevuses uurimaks seda taevast kontinenti .
Aga Marsi maadeavastuste tõelisteks pioneerideks tuleb pidada Beeri ja Mädlerit . ”
Marsi kaart täitub detailidega
Ehkki tänapäeva mõõdupuu järgi primitiivne , oli Mädleri kaart oluliseks läbimurdeks Marsi uurimisel .
Nüüd hakkasid paljud nägema Marsi pinna püsimoodustisi ja Mädleri kaardile täiendusi ja täpsustusi lisama , kaart muutus mõnekümne aastaga detailirikkaks .
Oma osa oli siin muidugi ka järjest parematel teleskoopidel , ja sellel , et Marsi vaatlemisel haarasid liidripositsiooni lõunapoolsed observatooriumid , kus vaatlustingimused paremad .
Beeri ja Mädleri järeltulijatest oli kõige edukam Itaalia astronoom Giovanni Schiaparelli .
Milano hea läbipaistvusega taeva all valmistas ta 1877. aasta suure vastasseisu ja järgnevate vastasseisude ajal detailirikkaid Marsi kaarte .
Neil esitatu varustas ta antiigiteemaliste nimedega , mis olid valitud väga õnnestunult ja võeti kohe omaks teiste astronoomide poolt ning on enamasti kasutusel tänini .
Tema joonistustel ja kaartidel on esitatud enamus Marsi detailidest , mida on võimalik näha maapealsete teleskoopidega .
Isegi enam , Schiaparelli pingutas üle ja arvas end nägevat Marsil asuvat suhteliselt korrapärast “ kanalite ” võrgustikku .
19. sajandi viimastel ja 20. sajandi esimestel aastakümnetel käis Marsi vaatlejate vahel äge vaidlus kanalite reaalsuse ja nende “ kaevajate ” - marslaste olemasolu kohta .
Marslastesse uskujad eesotsas USA ärimehe ja astronoomi Percival Lowelliga arvasid nägevat üha uusi kanaleid , enamus astronoome suhtus asjasse siiski skeptiliselt , sest oma silmaga Marssi üle vaadates nad kanaleid ei näinud .
Marsi visuaalse uurimisega tegeles oma teaduskarjääri algul ka Eesti astronoom Ernst Öpik ( vt joonis ) , keda astronoomi elukutset valima innustas muuseas lootus leida Marsil elu .
Kanalite pooldajate lootused purustas fotograafia rakendamine Marsi uuringutel .
Fotodel tulid üldjoontes välja samad tumedad-heledad alad nagu visuaalsetel joonistustel , välja arvatud kanalid , milliseid pole näha parimatelgi fotodel .
Seetõttu alates 20. sajandi keskpaigast koostatud Marsi kaartidel kanaleid enam ei näe .
1960. aastatest hakkasid Marssi külastama kosmosesondid ning sestpeale on Marsi maapealsed vaatlused peaaegu konkurentsivõimetud .
Marsi orbiidilt tehakse meetrise lahutusega Marsi pinna fotosid ning areograafia on jõudnud täiesti uuele tasemele - kartograafide tööks on sadade tuhandete üksikpiltide ühtsesse süsteemi seadmine ja nende alusel suuremastaabiliste kaartide koostamine .
Tänapäeva Marsi kaardid ei mahu ammugi ajakirja ühele leheküljele .
Väikese ettekujutuse Marsi uute kaartide detailirikkusest annab joonis .
MIHKEL JÕEVEER ( 1937 ) on Tartu Observatooriumi kosmoloogia osakonna vanemteadur , “ Tartu Tähetorni Kalendri ” toimetaja .
Füüsika-matemaatikakandidaat .
Pildid :
- .
Esimene Marsi kaart .
Koostanud Johann Mädler 1840. aastal .
Marsi põhja- ja lõunapoolkera on esitatud nii , nagu nad nähtuvad pooluste poole vaadates .
Olulisemad detailid on tähistatud tähtedega a , b , c jne .
Ekvaatori lähedal asuvat suhteliselt kompaktset tumedat ala “ a ” kasutas Mädler alg- ehk nullmeridiaani defineerimiseks .
Sama algmeridiaan on kasutusel ka uuematel kaartidel , kus “ a ” on saanud nimetuse Sinus Meridiani , “ f ” tähistab Marsi kõige silmapaistvamat tumedat ala Syrtis Majorit .
- .
Fragment G. F. Schlateri graafilisest lehest ( kivitrükk ) J. Mädleri poolt Tartus tehtud Marsi joonistustega .
Kogu graafilisel lehel on esitatud ajavahemikus 24. jaanuarist kuni 21. juunini 1841 tehtud 40 vaatlust .
- .
Kosmosesondide tehtud piltide põhjal koostatud Marsi kaart .
- .
Marss nii , nagu jäädvustas selle Eesti astronoom Ernst Öpik .
Pilt on tehtud Moskvas 17. aprillil 1918.
Valge ovaalne laik pildi alumises servas on põhja polaarmüts .
Alar Läänelaid
Tartu kesklinnas seisab majade vahele surutuna punastest tellistest ehitis , mis on viimastel aastatel kõigile linna saabujaile märgatavamaks muutunud .
See on keskaegne Jaani kirik , mis hiljuti endale taas tornikiivri sai .
Kirikuga seondub aga hulk põnevaid probleeme , mille lahendamisel ka bioloogid kaasa lüüa saavad .
Mäletan nõukogudeaegsest tudengipõlvest neid hallikstõmbunud puust tellingutega ümbritsetud tellisseinu , mis seisid hüljatuna otse peatänava ääres .
Jaani kirikult katuse võtnud sõda oli palju aastaid tagasi lõppenud .
Tellingud näitasid , et keegi soovib kirikut siiski taastada .
Tellinguprusside luitunud ilmest omakorda oli näha , et need olid seal juba paljude sügiste vihmu üle elanud .
Kõrged punased tellismüürid hallide tellingute vahel olid saanud loomulikuks linnapildi osaks .
Varemed pakkusid huvi ehk vaid poisikestele ja teadjamatele tartlastele .
Turistide rühmad varemeid ei uudistanud , kuna välisturiste tollal Tartusse kuigi sageli ei sattunud ( ei lubatud ) .
Tehti isegi plaane kasutute kivimüüride mahatõmbamiseks .
Jaani kiriku varemete väärtus hakkas üldsuse tähelepanu alla jõudma alles Eesti taasiseseisvumisel .
Räägiti ja kirjutati , et see on unikaalne keskaegne kirik , mille sarnast teist ei leidu kogu Põhja-Euroopas .
Eriti väärtuslikuks tegid kiriku nii välis- kui sisekujunduses kasutatud arvukad savikujukesed , millistest läksid küll paljud kaduma kiriku põlemisel 1944. aastal .
Mõned terrakotafiguurid kaunistavad müüre senini , suurem osa neist on aga talletatud hoidlates .
Rikkaliku terrakotakujundusega vana kiriku ainulaadsust on rõhutanud linna külastanud välismaalased , kes mujalgi vanu ja haruldasi ehitisi on näinud .
Asjatundjad väidavad , et Jaani kirik on tegelikult Tartu linna kõige väärtuslikum vaatamisväärsus .
Selle arhitektuuriharulduse väärtustamine on nüüd teostunud hoone ülesehitamises ja taastamises pühakojaks .
Kõigepealt oli vaja kindlustada vajuma hakanud alusmüürid ja parandada pragunevad kõrged kiviseinad .
Uus tehnoloogia võimaldas peatada müüride vajumise .
Torni vaskkiiver ja pikihoone plekk-katus on vaid mahukate ning kulukate taastamistööde kaugelt silma hakkav osa .
Tartlaste hoolimist oma linna kirikust näitasid kiiresti kogunenud annetused tornikiivri taastamiseks .
Tartu linna siluetti kaunistab nüüd tömbi torninelinurga asemel soliidne teravatipuline torn .
Kui vana on kirik ?
Taastamisel kerkis loomulikult ka küsimus , kui pikk selle kuulsa arhitektuurimälestise ajalugu õigupoolest on .
Selgus , et Jaani kiriku vanus ei olegi täpselt teada .
Õigemini , kirikuhoone vanus on teada mitmemõtteliselt .
Ürikuis säilinud varaseim märge Jaani kiriku olemasolust pärineb 1323. aastast .
Mitmemõttelisus tuleneb esiteks asjaolust , et nimetatud ' kirikut ' võib mõista nii hoone kui ka kogudusena .
Teiseks ei võimalda ürik otseselt järeldada , et 1323. aastal olemas olnud kirik just siis ehitati või kogudus asutati .
Kolmandaks ei saa olla kindel , et mainitud kirik on seesama hoone , mida meie tänapäeval imetleme .
Ajaloost on ju teada , et nii mõnigi kord asendati üks kirikuhoone hiljem teisega .
Tegelikult on arhitektuuriajaloolaste käsutuses mitmesuguseid kaudseid võimalusi hoone vanuse määramiseks ka kirjalike allikate puudumisel .
Eesti sakraalarhitektuuri uurimise grand old man , kunstiteadlane akadeemik Voldemar Vaga kirjutas juba 1960. aastail , et Tartu Jaani kirik on ehitatud 14. sajandil .
Hiljem täpsustas ta ehitamise aega veelgi : 14. sajandi algus .
Kunstiajaloolaste täpsus tundub hämmastav , sest üheks oluliseks argumendiks seejuures on olnud habeme puudumine kirikut kaunistavatel savikujudel !
Tõenäoliselt on need valmistatud ajavahemikul , mil meeste seas oli populaarne paljaks aetud lõug ja millal siis ka pühakuid kehtiva moe järgi habemetutena kujutati .
Et kõnealuse perioodi ajaraamid on üldiselt teada , on Jaani kiriku ehitusaeg paljalõugsete terrakotapeade alusel paigutatud 13. ja 14. sajandi vahetusse .
Üldiselt on Jaani kiriku vanuse hinnangud kõikunud peaaegu saja aasta piires ( huviline võib vaadata tabelit trükinumbrist ) .
Näib , et täpsemalt nagu ei olekski kirjalike allikate puudumisel ühe arhitektuurimälestise iga võimalik määrata .
Ent siiski !
Leidub veel üks meetod , mis võib anda ehitise vanuse isegi kuni üheaastase täpsusega .
See on dendrokronoloogilise dateerimise meetod ehk ehitise vanuse määramine puude aastarõngaste järgi .
Dendrokronoloogilise meetodi rakendamiseks peab ehitises olema säilinud puitdetaile .
Õnneks neid Jaani kiriku puhul leidus ja ehitustöö alguse tuvastamise seisukohalt veel parimas paigas - alusparvedes .
Aastarõngad aitavad
1993. aastal , mil alustati Jaani kiriku vundamentide kindlustamist , leiti nende lahtikaevamisel , et maakividest alusmüüri alla on laotud 2-3-kihiline palkidest alusparv .
Mõned palgid olid täispalgid , teised aga pikuti pooleks lõhestatud , nii-öelda poolpalgid .
Alusparv oli ilmselt tarvilik müüridele vajaliku stabiilsuse andmiseks soisel pinnasel - asub ju Jaani kirik Emajõe lammialal .
Märga pinnasesse uputatud alusparv ei mädanenud , sest õhuvaeses keskkonnas ei jätku puitu lagundavaid mikroobe , ning kandis raskeid kivimüüre palju sajandeid .
Kui veetase alanes , puutusid palkparved kokku õhuhapnikuga ja hakkasid lagunema , mis põhjustaski kivimüüride ebaühtlast vajumist ja pragunemist .
Uue tehnoloogia järgi alusmüüride kindlustamiseks terasvaiadega saeti kaevandist aluspalgid välja , vundamendikivide vahele pumbati aga vedelat betooni .
Aeg järele mõtelda ja võrrelda
Jaani kiriku taastamisprojekti arhitekti Udo Tiirmaa kutsel võtsin alusparvest välja saetud palkidest puiduproovid .
Kui lumised ja porised palgimürakad ehitusplatsil lebasid , tundusid nad aukartustäratavalt jämedad .
Seda nad ka olid : mõne läbimõõt küündis 48 sentimeetrini .
Pealt olid palgid musta värvi , aga saetud pinnalt paistis ilus kollakaspruunikas puit .
Otsisin palkidel kohti , kus oleks säilinud ka koorealune kiht .
Mustaks tõmbunud ja veidi pehastunud puidupinnal oli seda raske kindlaks teha .
Mootorsaega palgiotstest ketaste saagimisel oli tunda puidu kõvadust , saag vingus ja saerajast tõusis ehedat vaigulõhna !
Sain kilekottidesse seitseteist ristlõikeketast .
Nüüd ootas ees kannatlikkust ja piinlikku täpsust nõudev laboritöö , mille käigus tuli mõõta palgiketaste aastarõngaste laiused .
See oli personaalarvutite ajastu algusaeg Eestis , minu käsutuses oli tollane personaalarvuti tollaste tavaprogrammidega .
Tippisin koostatud aastarõngaread arvutisse ning trükkisin välja graafikud .
Lõikasin ja kleepisin neid , et pikad graafikujooned ühele paberile saada .
Parandatud ja sünkroniseeritud aastarõngaridade keskmistamise tegin käsitsi ning tippisin uue rea uuesti arvutisse .
Alusparve keskmistatud aastarõngalaiuste rea moodustamine oli vaid dateerimise eeletapp .
Rõngalaiuste reale vastavate kalendriaastate leidmiseks oli vaja sobivat võrdlusrida samast ajavahemikust , mida mul esialgu polnud .
Võrdlesin Jaani kiriku alusparve graafikut mõne kirjandusest kättesaadava Põhjamaade aastarõngaste reaga .
Tundus , et graafikutel ilmnes teatavat sarnasust , mille järgi olnuks Jaani kiriku nii-öelda viimane aastarõngas tekkinud 14. sajandi lõpupoole .
Kahtlesin oma tulemuses , kuid läksin siiski küsima suurimalt autoriteedilt - professor Voldemar Vagalt , keda külastasin tema Tähtvere kodus .
Kui rääkisin eakale kunstiteadlasele , et sain aastarõngaste järgi Jaani kiriku ehitamisajaks 14. sajandi lõpuosa , ei pidanud ta seda võimalikuks .
Ütles siiski , et tõeks osutumisel oleks see suur sensatsioon .
Lubasin oma tulemust veel kontrollida .
Vestlesin ka kunstiajaloolase Kaur Alttoaga .
Ja hea oli , et ma oma ennatlikku tulemust ei avaldanud .
Vahepeal möödusid aastad , mil uurisin mitmete teiste Eesti hoonete puitu ja koostasin aastarõngalaiuste ridu .
Käisin aastarõngaste uurijate konverentsidel Euroopas , kõnelesin Eesti kirikute uurimisest ja palusin abi Jaani kiriku dateerimisel .
Minult said Jaani kiriku aastarõngalaiuste read Thomas Bartholin Kopenhaagenis ja Pentti Zetterberg Joensuus .
Kirjavahetus nende uurijatega edenes visalt .
Sain vastuse Ó .
Eggertssonilt Lundist , kellele Th .
Bartholin oli andnud minu mõõtmisandmed .
Ó .
Eggertsson teatas mulle üksikute Jaani kiriku parvepalkide dateeringud , mis ta oli koostanud niinimetatud Novgorodi uuele kronoloogiale tuginedes .
Seejärel pidasin kirjavahetust P. Zetterbergiga , kes kinnitas Lundis saadud dateeringuid Lõuna-Soome männikronoloogiate põhjal .
Novgorodi uue kronoloogia kohta selgituseks niipalju , et see on Skandinaavias keskmistatud uus rida , mille aluseks on Vene arheoloogiaprofessori B .
Kolt_ini poolt avaldatud Novgorodi väljakaevamistel leitud 12 üksikpuu aastarõngaread .
1998. aasta sügisel töötasin Jaani kiriku palkide mõõtmisridadega Hamburgi ülikoolis ja tegin sealsete seadmetega uued graafikud .
Kolleegide S. Wrobeli ja labori juhataja professor D. Ecksteini abiga koostasime Jaani kiriku alusparve uue , 211 aasta pikkuse keskmise rea .
Viimast kõrvutasime hoolikalt võrdluskronoloogiatega , sealhulgas Novgorodi uue kronoloogiaga , ning jõudsime samale tulemusele kui Eggertsson ja Zetterberg .
Nüüd ei olnud Jaani kiriku alusparve dateeringus enam kahtlust - auväärt professor Vagal oli siiski olnud õigus .
Kahjuks ei saanud ma seda talle enam öelda .
Usalda , ent kontrolli
2000. aastal oli mul võimalik kasutada Tartus samu arvutiprogramme , mida varem Hamburgi ülikoolis .
Võtsin Jaani kiriku aastarõngaread veel kord uurimise alla , saades innustust ka Jaani kiriku sihtasutuse esimehe Roman Levini huvitatusest Jaani kiriku vanusest ..
Kuidas toimub dateerimine ?
Põhja-Euroopa dendrokronoloogialaborites kasutusel olev arvutiprogramm Catras nihutab kahte võrreldavat rida teineteise suhtes ja otsib nende sarnaseid positsioone .
Ridade iga sarnase asendi korral näidatakse nende viimaste kohakuti paiknevate aastarõngaste numbrid ( dateeritud real viimase aastarõnga kalendriaasta ) , ridade kattuvus ( mitme aastarõnga ulatuses on read kohakuti ) ja kaks sarnasusnäitajat .
Joonistatakse välja aastarõngaridade graafikud , et kõverate sarnasuse määras visuaalselt veenduda .
Jaani kiriku alusparve 211 aasta pikkune aastarõngalaiuste keskmine osutus sarnaseks mitme naabermaade võrdluskronoloogiaga .
Viimati vestlesin Jaani kiriku dateerimisest kolleegidega selle aasta juunis Sloveenia mägihotellis , kus toimus järjekordne Euroopa dendrokronoloogide kohtumine .
Kui rääkisin , et Jaani kiriku alusparve dateerisin kõige kindlamalt Novgorodi uue kronoloogia abil , ei saanud Niels Bonde Taani Rahvusmuuseumist jätta mainimata , et nüüdseks on koostatud veel uuem ja parem Novgorodi kronoloogia .
Proovisin kohe selle sobivust Jaani kiriku reaga .
Tõepoolest , Novgorodi uusim kronoloogia oli parim ning andis väga hea tulemuse , mis kinnitab veel kord Jaani kiriku dateeringut .
Niisiis on Tartu kesklinnas asuva keskaegse kiriku alusparv nüüd kindlalt dateeritud tänu heale rahvusvahelisele koostööle Rootsi , Soome , Taani ja Saksamaa kolleegidega .
Alusparve uuritud palkide viimane aastarõngas on moodustunud 1320. aasta suvel .
Suure tõenäosusega on see ühtlasi ka hiliseima palgi koorealune aastarõngas .
Kahel palgil on hiliseim aastarõngas tekkinud 1319 , kuuel palgil on hiliseim puidukiht moodustunud 1318. aastal .
Et hiliseim aastaarv oli 1320 , ei saa parv olla ehitatud sellest aastast varem , kuna palgipuu alles kasvas .
Jaani kiriku torni alusmüüre toetanud puitparv valmis kõige varem 1320. aasta suve järel .
Kuna talvel vaevalt ehitustöid alustati , laoti puitparv arvatavasti 1321. aasta kevadel-suvel .
Hilisem ehituse algus ei ole jällegi tõenäoline , kuivõrd parvepalke ei olnud vaja pärast langetamist kuivatada , need võis toorelt märga pinnasesse lasta .
Kõnekad kirstud
Väga huvitavatele leidudele sattusid kiriku alusmüüride kindlustajad vundamendi väljakaevamisel 1990. aastal .
Nimelt põrkasid labidad vahetult müüri ääres surnukirstudele .
Kirstude leidmine ei olnud iseenesest üllatus , sest teada on , et varem asus kiriku kõrval kalmistu .
Üllatav oli fakt , et kirstud olid purustatud - nende vundamendipoolsed otsad olid ära lõigatud !
Puusärgid olid ehitajatele ette jäänud ja need lihtsalt poolitati .
Selline teguviis tundub barbaarne , sest hauakohti tavaliselt respekteeritakse .
Võiks ju arvata , et endise , tõenäoliselt praeguse kivikiriku kohal asunud pühakoja kõrvale maeti auväärseid kodanikke .
Või oli tegemist uskmatute haudadega , mida polnud vaja säästa ?
Küsimusse aitas mõningat valgust heita dendrokronoloogia - puiduproovid ühest puutüvest tehtud kirstudest .
Kuigi koorealust puidupinda oli arvatavalt säilinud vaid ühes puiduproovis , võtsin siiski ette kõigi aastarõngalaiuste hoolika mõõtmise .
Ega mul tõtt öelda endalgi tollal suurt usku olnud , et suudan sajandeid mullas kõdunenud surnukirstude vanuse kindlaks määrata .
Polnud ju millegagi nende aastarõngaid võrreldagi .
Paberilehed mõõtmisandmetega jäid aastateks kaante vahele unustusse .
Kui palkparv sai lõpuks kindlalt dateeritud , otsisin taas üles ka puukirstude mõõtmisandmed .
Ja ennäe - iidsete kirstude aastarõngaread osutusid üsna sarnasteks .
Selgus , et ühe kirstu viimane tuvastatav aastarõngas pärines 1260. , teine 1288. ja kolmas 1223. aastast .
Mida need dateeringud näitavad ?
Üheselt on kindel tõsiasi , et kirstud on tahutud enne kivikiriku müüride rajamist .
Seega saab kolmest kirstust kõige hilisemaks dateeritu olla tehtud ajavahemikus 1288 - 1320.
Koorealuse puidupinna säilimise eeldusel saab aega veelgi täpsustada : kirst tahuti puutüvest ilmselt ajavahemikus 1288. aasta sügistalvest kuni 1289. aasta kevadtalveni .
Selle puusärgi sängitamine ( eelmise ) Jaani kiriku kõrvale surnuaeda pidi niisiis aset leidma 32 aastat enne praeguse kivikiriku rajamise algust .
Ülejäänud kahe kirstu dateeringud on varasemad ning nende kohta saab vaid väita , et need on sängitatud vastavalt pärast 1223. ja 1260. aastat .
Ladina keelt armastavate teadlaste kõnepruuki kasutades tuleks öelda , et saadud dateeringud on terminus post quem .
Teisisõnu - kirstude tegemiseks kasutatud puud on langetatud hiljem kui 1223 ja 1260.
Ent kui palju hiljem ?
Ilmselt on nende kirstude matuseaeg siiski lähemal pigem kõnealustele daatumitele kui aastale 1320 , kuna hiljutistest matustest vaevalt et kirikumüüre läbi oleks raiutud .
Vahest annavad ajalooallikad teavet , mis juhtus Tartus kolmekümne kahe aasta sees enne aastat 1320 , et vanad matusekohad unustati ning uus Jaani kivikirik rajati otse läbi surnuaia .
Dendrokronoloogia on oma panuse andnud ja erineva täpsusega pannud paika 700-aastaste puusärkide matuseajad .
Niiskes maapinnas säilinud palginottide niitpeened puidukihid on toonud esile hulga uut teavet vana Tartu uhkuse - Jaani kiriku - algusaegade kohta .
Nüüd on sõnajärg ajaloolastel .
Alar Läänelaid ( 1951 ) on bioloog-botaanik , bioloogiakandidaat ja Tartu Ülikooli õppejõud .
Kalev Katus , Allan Puur , Asta Põldma
Eesti rahvastikuteadlaste 20. sajandi lõpukümnendi üheks suurprojektiks kujunes Eesti Pere- ja Sündimusuuring , mis on osa üleeuroopalisest ettevõtmisest , kus osales 26 riiki .
Suurprojektiga on tegemist igal juhul , sest see annab ettekujutuse Eesti rahvastiku käekäigust 20. sajandi kahekümnendatest aastatest tänaseni välja .
Oluline on seegi , et üle hulga aja rakendati Eestis taas ka rahvusvahelisi definitsioone , mille alusel kogutud andmed võimaldavad hinnata Eesti rahvastiku arengut üleeuroopalises kontekstis - Baltoskandia , Lääne- ja Ida-Euroopa maade taustal .
Rahvusvahelise tava kohaselt kannab projekt küll pere- ja sündimusuuringu nime , kuid tegelikult käsitleb see inimese elu kõiki põhilisi sündmusi : lapsepõlve , vanematekodu ja sealt lahkumist täiskasvanuks sirgumise käigus , kooliteed , pere loomist ja lagunemist , rasedusi , laste sündi , rände- , haridus- ja töökarjääri ning paljusid muid valdkondi .
Sedalaadi uuringute inimkeskne andmestik on Lääne demokraatlikes riikides kujunenud sotsiaal- ja rahvastikupoliitika aluseks .
Inimarengule omistatakse tänapäeva maailmas esmatähtis koht , mis tähendab muuseas sedagi , et heaks sotsiaalpoliitikaks ei peeta mitte asjalikku ning kiiret probleemide lahendamist , vaid sellise ettenägelikkusega toimetamist , mis probleemidel ei lase tekkidagi .
Eelkõige just viidatud riigikorraldusliku baasinformatsiooni olulise tähtsuse tõttu tänapäeva ühiskonnas koordineeris Euroopa mandril pere- ja sündimusuuringu 1990. aastate vooru ÜRO Euroopa Majanduskomisjon .
Pere- ja Sündimusuuringu suur metodoloogiline tähendus seisneb veel ka selles , et üle pika aja rakendati Eestis taas isikustatistiliste andmete rahvusvahelisi definitsioone .
See asjaolu on üha enam tähtsustunud , kuivõrd enamik ametliku statistikaga tegelevaid Eesti vabariigi institutsioone kasutab tänaseni Nõukogude Liidu aegadest pärit lähenemisviisi .
Viimase tõsiasja tõttu on just Eesti Pere- ja Sündimusuuringu raames kogutud andmed need , mis üle pika aja võimaldavad hinnata Eesti rahvastiku arengut üleeuroopalises kontekstis - nii Baltoskandia ja Lääne-Euroopa maade kui ka Ida-Euroopa saatusekaaslaste taustal .
Millised siis on Eesti uuringu tulemused ning kuidas neid saaks rakendada meie igapäevase elujärje parandamisel ?
Küsimus , millest kõik räägivad
Eesti Pere- ja Sündimusuuringu üks põhilisi huvivaldkondi oli rahvastiku sündimus .
Uuringu käigus küsitleti 20-70-aastaseid naisi ehk põlvkondi , kes olid sündinud ajavahemikus 1924 - 1974.
Kõigilt küsitletavatelt koguti teavet elu jooksul sünnitatud laste arvu ja nende sünniaja , lisaks sünnitusega seotud asjaolude ning muidugi emade ja isade isikutunnuste kohta .
Kogutud andmed võimaldasid koostada eesti rahvastiku põlvkondliku sündimustrendi ning sellest tulenevalt hinnata , missugune on olnud viimase poolsajandi vältel Eesti rahvastikutaaste - kas ja kuivõrd laste põlvkonnad on osutunud emade põlvkondadest arvukamaks või vastupidi , väiksemaks .
Kogurahvastiku kõrval saab samale küsimusele vastata ka rahvastiku erinevate sotsiaalsete , kultuuriliste , regionaalsete ning muude rühmade lõikes .
Tegemist on niisiis küsimusega , mille üle meil on viimastel aastatel palju vaieldud ja muidu heietatud , ilma et kellelgi õigupoolest asjast täpset informatsiooni oleks olnud .
Eestis pole beebibuumi olnud
Eesti rahvastiku sündimuse puhul torkab kõigepealt silma märkimisväärselt stabiilne tase , mis on püsinud läbi kõigi põlvkondade alates neist , kes sündinud aastal 1924.
Eesti naiste lõpetatud summaarne sündimuskordaja - see on siis laste arv , kes on sünnitatud fertiilsest east väljumise ajaks , tinglikult vanuseks 50 , kuid 95 protsendi ulatuses tegelikult juba naise 35. eluaastaks - kõigub põlvkonniti vaid 10 protsendi piires , nimelt vahemikus 1,9 - 2,1 last .
Euroopas ringi vaadates tuleb tõdeda , et polegi ühtegi teist rahvast , keda viimase poolsajandi vältel oleks iseloomustanud sedavõrd ühtlane sündimustase .
Ilmselt vajavad taolise märkimisväärselt stabiilse sündimusega seotud asjaolud veidi lahtiseletamist .
Ühelt poolt on Eesti rahvastiku sündimus meie Ida-Euroopa naabritega võrreldes ühtlasem seetõttu , et Eesti on demograafilise arengu poolest neist ees .
Nimelt kuulub Eesti rahvastikuarengu pioneerriikide hulka , mille sündimustase oli juba 20. sajandi kahekümnendateks aastateks madal - nagu Põhja- ja Lääne-Euroopas tervikuna tolleks ajaks kombeks .
Uuringusse hõlmatud põlvkondadest ka kõige vanem , küsitluse ajaks 70-aastaseks saanud naised , sünnitas oma lapsed juba pea täielikult pereplaanimise ajastus .
Olukord polnud kaugeltki samasugune enamikus Ida-Euroopa maades , kus Teise maailmasõja eelsel perioodil oli sündimus alles demograafilise ülemineku etapis ning tase Eestiga võrreldes hoopis kõrgem .
Seetõttu pole ka viimase poolsajandi põlvkondlik sündimustrend neis riikides kaugeltki nii ühtlane , kui seda Eesti puhul tuleb tõdeda .
Teiselt poolt , aga hoopis teistel põhjustel , polnud sündimus stabiilne ka Põhja- ja Lääne-Euroopa maades , kus ühte sammu eesti rahvaga on juba aastakümneid valitsenud pereplaanimine .
Seal aga oli põlvkondliku sündimustrendi destabiliseerijaks Teise maailmasõja järgne kasvulaine ning 1970. aastate kiire sündimuse langus .
Teatavasti tõusis taastenivoost madalama sündimustasemega maades pärast Teise maailmasõja lõppu sündimus nii märgatavalt , et seda olukorda on hakatud nimetama beebibuumiks .
Eestis püsis aga sündimus ka ilmasõja järel madal .
Beebibuumi polnud , mistõttu ka nende riikidega võrreldes on eestlaste sündimustrend olnud hoopis ühtlasem .
Rahvaarv langeb
Niisiis on viimase poole sajandi eesti kohort- ehk põlvkondlik sündimus olnud märkimisväärselt stabiilne , sealjuures pole seda näiteks ka vähenemise suunas mõjutanud ei sõjad ega stalinlikud repressioonid .
Teiseks oluliseks käsitlusaluseid aastakümneid iseloomustavaks jooneks on aga asjaolu , et eesti rahvastiku sündimus on olnud kogu selle aja vältel suhteliselt madal .
Ja mis rahva demograafilise järjepidevuse seisukohalt eriti oluline - sündimus on jäänud taastetasandist allapoole .
Ehk teisiti öeldes on laste põlvkonnad olnud pidevalt veidi väiksemad kui vanemate põlvkonnad .
Tõsi , mahajäämus taastetasandist pole olnud eriti suur , maksimaalselt 10 protsendi piires , kuid see-eest kauakestev .
Teadaolevalt hakkab taastetasandist madalama sündimuse korral rahvaarv kahanema .
Seetõttu on igati asjakohane küsida , mil määral on kirjeldatud kohortsündimustrend eesti rahvastikuarengut mõjutanud ?
Ja konkreetsemalt - kui palju meie rahvaarv on langenud ?
Sellele küsimusele polegi nii lihtne vastata .
Ühelt poolt on eestlased ja lätlased kaks ainukest omariiklust omavat Euroopa rahvast , kelle tänane arv on sõjaeelsega võrreldes väiksem .
Vahe ulatub ligikaudu 10 protsendini , mis on Euroopa kontekstis vägagi tuntav , sest teisi rahvaid iseloomustab ju hoopis arvukuse tõus .
Tavapäraselt paneme selle rahvaarvu languse sõja ja järgnenud sovetiseerimise arvele , ja seda igati õigusega .
Nimetatud põhjuste kõrval on mõneti vähem silma torganud eestlaste arvu kahanemine 1970. aastate lõpul ja 1980. aastate algul ning mingil määral isegi 1991. aastast alanud kiire depopulatsioon .
Ometi tuleb põlvkondlikku sündimustrendi vaadates pigem küsida , miks pole rahvaarv langenud veelgi rohkem ?
Miks näiteks rahvaarv kasvas 1950. - 1960. aastatel ?
Eesti rahvaarv ja Venemaa eestlased
Vähesel määral saab seda põhjendada rahvastiku vanusstruktuuri suhtelise noorusega , mida tuleb 1960. aastateni positiivse mõjutegurina tõesti arvestada .
Siiski on peamiseks eestlaste rahvaarvu säilitavaks teguriks Eestis olnud hoopiski Venemaa eestlaste küllaltki massiline tagasiränne sõjajärgsel perioodil kuni 1970. aastateni .
Venemaa eestlaste ning nende otseste järeltulijate arvu võib hinnata 75 000 - 100 000 inimesele ehk umbes 10 protsendile praegusest eestlaste arvust Eestis .
Muidugi on see äärmiselt üldine hinnang , kuivõrd tagasirännanute teist ja järgmisi põlvkondi on arvuliselt keeruline välja tuua .
Niisiis võib-olla küll ootamatu , aga vaieldamatu tõsiasi on see , et taastenivoost madalama sündimuse rahvaarvu kahandav mõju on olnud tunduvalt väiksem just Venemaa eestlaste tagasirände vastupidise mõju tõttu .
Taoline sündimustasemega ju otseselt mitteseotud rahvastikuarengu tegur on siinkohal esile toodud seetõttu , et juba paar aastakümmet ja seda enam edaspidi ei saa eestlased niisuguse reserviga enam arvestada .
Ligikaudu kahesajatuhandelisest Venemaa eestlaskonnast on endise Nõukogude Liidu riikides järel vaid alla 65 000 inimese , pealegi üksnes pooled neist on säilitanud emakeelena eesti keele .
Asja ei “ otsusta ” paljulapselised
Põlvkondliku sündimustrendi stabiilsuse rõhutamise järel on asjakohane tunda huvi ka põlvkondadevaheliste erisuste vastu .
Mõneti kõrgem sündimustase , nii eakamate kui ka nooremate põlvkondadega võrreldes , on iseloomustanud 1950. aastatel sündinud eesti naisi .
Nimetatud põlvkonnad jõudsid aktiivsesse sünnitusikka 1960. aastate lõpul ning just nemad põhjustasidki tollase sündimuse tõusu , jõudes välja peaaegu taastenivooni .
Ka veel viis aastat nooremaid naisi iseloomustab veidi kõrgem sündimus eakamate põlvkondadega võrreldes , nooremate sündimus on aga juba hoopis madalam .
Suur osa viimastest on aga siiski veel sünnituseas ning alles lähemad 5 - 7 aastat näitavad , kas 1970. aastatel sündinud eesti põlvkonnad toovad pöörde seni valitsenud sündimustrendi stabiilsusesse või mitte .
Väärib rõhutamist , et vastupidiselt argiarusaamale ei sõltu Eesti lähiaja sündimustase peajoones mitte paljulapselistest ega noortest , alles moodustuvatest peredest , vaid selle määrab ära täna juba ühte last omavate perekondade edasine käitumine : nad on loobunud teisest lapsest ja muidugi kolmandast oma elu kahekümnendates aastates , kuid saavad selle nii-öelda tasa teha kolmekümneselt .
Sellisel juhul säiliks ka viimase viiekümne aasta eestlaste põlvkondlik sündimustase .
Muidugi ei pruugi nad seda teha , millisel juhul eestlaste sündimusnäitajad hakkavad langema .
Omajagu sõltub valik kahe alternatiivi vahel sellest , kuivõrd hindame ühelt poolt käesoleva hetke ning teisalt pikema ajaperioodi väärtusi , seda nii perekonna kui riigi tasandil .
Kalev Katus ( 1955 ) , Allan Puur ( 1963 ) ja Asta Põldma ( 1951 ) on Eesti Demograafia Instituudi teadlased .
Hendrik Relve
Sonora kõrb asub suuremalt osalt Mehhikos , üks kolmandik sellest ulatub USA Arizona osariiki .
Võrreldes muu maailma kõrbetega , on Sonora kuulus oma kaktuseliikide külluse poolest .
Siin kasvab ka maailma suurim kaktus - saguaro ehk hiid-karneegiakaktus , mis võib sirguda rohkem kui 15 meetri kõrguseks ja elada üle 150 aasta .
Sonora kõrbe põlisasukaks on indiaani hõim , kelle nimeks tohono o ' odham .
See omakeelne hõimunimetus tähendab tõlkes kõrbe inimesi .
Käisime Sonora kõrbe ja selle pärisasukaid uudistamas märtsikuus .
Olime Los Angelese lennujaamast oma rendiautoga peaaegu peatusteta läbinud 800 km .
Päike oli juba ammu loojunud , kui ühes üksildases kõrbe bensiinijaamas pärisime , kas läheduses leidub ehk mõnda kämpingut .
“ Ei , kämpinguid siinkandis pole , ” vastati meile .
“ Pange telgid lihtsalt tee äärde kõrbesse .
” Meie reisiseltskonna naisliikmed küsisid : “ Kas madude ohtu pole ? ”
“ Ei .
Praegu , märtsis , maod veel magavad , ” saime vastuseks .
“ Aga ohuks võivad olla Mehhiko immigrandid .
Neid tuleb alatihti üle piiri .
Kõrbes redutades on nad näljas ja võivad öösel teie toiduvarusid rünnata . ”
Eelmisel öösel olime väga vähe maganud ja praegu rampväsinud .
Meil polnud valikut .
Muidugi ei lasknud mõte kõrberöövlitest meid kuigi muretult põõnata .
Esimeste koidukiirtega pea telgist välja pistnud , avastasin , et olime telgid asetanud otse hiidkaktuste vahele .
Lähim neist asus telgist paari meetri kaugusel .
See oli pooleldi kõdunenud ja umbes 5 meetri kõrgune .
Tema sisemusest olid paljastunud puitunud rood otsekui lagunenud betoonehitise roostes raudarmatuur .
Säilinud kaktuse osad olid kaetud sukanõelataoliste ogadega .
Kujutleda vaid , kui see pehkinud kaktuseront oleks öösel tuulehooga telgile peale kukkunud !
Astusin telkidest kaugemale ja kuulatasin looduse helisid .
Need olid selgesti teistsugused kui Eestimaal .
Kõrva hakkas üksikuid võõrapäraseid linnuhäälte katkeid ja teravat tuulevihinat .
Vihin meenutas häält , mis võiks tekkida siis , kui keerutada pea kohal luuda .
Seda tekitasid tuulehood , mis tuhisesid läbi hiidkaktuste ogaliste võrade .
Siis vupsas lageda silmapiiri tagant ootamatult , nagu lähistroopikas ikka , välja punetav päikeseketas .
Mõne minutiga asendus tarretav jahedus õdusa soojusega nagu kodumaal kesksuvel .
Õitsemise aeg Orelivilede Kaktuste kuningriigis
Tunnise sõidu järel jõudsime kaitseala piirile .
Tee veeres ilutsevalt kivitahvlilt võis lugeda : Organ Pipe Cactus Monument .
Nagu muudki USA rahvusmonumendid , on Orelivilede Kaktuste rahvusmonumendi territoorium rahvusparkidega võrreldes väikene .
Selle tuumikuks on enam-vähem ruudukujuline maa-ala , mille külje pikkuseks ligi 16 kilomeetrit .
Kaitseala lõunaserv ühtib Mehhiko piiriga .
Maastiku ilme seespool kaitseala piire on järsult teistsugune kui väljaspool .
1937. aastast puutumatuna hoitud tasandikud ja lauged mäenõlvad on kaetud kõrbe kohta tavatult lopsaka taimestikuga .
Olen oma varasematel reisidel näinud Sahara kõrbe Aafrikas ja Karakumi kõrbe Aasias .
Orelivilede Kaktuste kuningriik on taimestiku külluselt vahest võrreldav vaid saksauulisaludega Karakumis .
Turkmeenid Karakumis nimetavad oma saksauulivõsasid metsadeks , Sonora indiaanlased kutsuvad sammaskaktustega alasid kaktusemetsadeks .
Eestlase pilgule paistab see olevat selge ülepakkumine , kuid kõrbe põliselanikud mõõdavad metsa oma arusaamisest lähtuvalt .
Oli tunne , nagu oleksime sattunud mõne botaanikaaia sukulenttaimede osakonda .
Laiguti kõrb , mis suisa kirendab värvides .
Õite värvimustris vahelduvad kollased , sinised ja punased toonid .
Selline õitepidu vältab igal aastal vaid paar nädalat ja võib toimuda veebruaris või märtsis .
Õitsemise algus oleneb sellest , kui palju tuleb peamisel vihmaperioodil - talvel - sademeid , ja millal saabuvad esimesed kuumalained .
Mõnel aastal , kui sademeid on vähe , jääb värvipidu hoopis ära .
Meil vedas .
Kummardusin uurima erinevat värvi õisi .
Kärtsu kollast tooni andis rohuvaibale meie moonide sugulane , läänemagun .
Erksalt sinetavad õied kuulusid kohalikule lupiini liigile .
Punaseid õisi paistis kõige enam põõsal , mille indiaani- ja inglisekeelne nimi on ocotillo .
Väliselt näis see ogadega kaetud vibalike harudega taim kaktuste hulka kuuluvat .
Tegelikult on ta botaanikute keelepruugi järgi siiski üks lehitute võrapõõsaste seast .
Teadsin raamatuist , et indiaanlased on osanud seda Sonoras väga tavalist põõsast õige mitmekülgselt kasutada - juurtest on valmistatud ravimeid , okstest ehitatud läbimatuid kaitsetarasid , õitest keedetud maitsvat teed .
Kaitseala sümboltaimeks on kaktuseliik , millel eestikeelne nimi puudub , kuid mis inglise keeles kannab nime orelivilede kaktus .
Nimi iseloomustab kaktust päris tabavalt , sest tolle rohked sihvakad ülespoole pürgivad harud sarnanevad kirikuoreli viledega .
Harude kõrgus võib ulatuda kaheksa meetrini .
USA-s ei kasva seda kaktuseliiki peale kõnealuse paiga mitte kusagil , kaktuse peamine levila jääb Mehhiko poolele .
Orelivilede Kaktuste kuningriigis leidub toda kaktust aga tihti lausa massiliselt ning mõnedel mäerinnakutel moodustab ta peaaegu võsalaadseid kooslusi .
Kõrbeindiaanlased hindavad kõrgelt orelivilede kaktuse vilju , mis on tennisepallisuurused ja erakordselt maitsvad .
Juulis valmivad viljad on mahlased ning sarnanevad maitselt arbuusile .
Kesksuvises kõrbekuivuses maitseb selline roog võrratu hõrgutisena , ning sel ajal käivad indiaanlased neid vilju kõrbes agaralt otsimas ja korjamas .
Märtsis aga polnud orelivilede kaktusel näha veel isegi õisi .
Need pidid avanema kuu-kahe pärast .
Suurimad kaktused kasvavad Saguaro rahvuspargis
Sonora kõrbe kuulsaim kaitseala on ilmselt Saguaro rahvuspark .
Seal on säilinud USA kõige uhkemad saguaro ehk hiid-karneegiakaktuse kooslused .
Orelivilede rahvusmonumendi juurest Saguaro rahvusparki jõudmiseks tuli meil läbida üks tohono o ' odamite kolmest reservaadist , mis on nende reservaatidest suurim ja palistas meie teed ligi 150 kilomeetri ulatuses .
Võrdlemisi tasasel maal vaheldusid asustamata kõrbed karjamaade ja põuaste põldudega .
Ajuti nägime tee ääres indiaanikülasid .
Nende välisilme ei erine kuigi palju Arizona valgete asukate küladest .
Lihtsad rusket tooni ilmetud ühepereelamud paiknevad tavaliselt tihedalt kobaras , majad on ühekordsed , ehitatud kergetest tellistest .
Sillutamata õuedel seisis farmeriautosid ja mängis lapsi .
Vaid laste tõmmu näonahk , kõrged põsesarnad ja mandlisilmad reetsid , et tegemist on maa põlisrahvaga .
Pärast kolmetunnist sõitu olime kohal .
Saguaro rahvuspark koosneb kahest lahustükist - esinduslikumast ja käidavamast lääneosast ning metsikumast ja üksildasemast idaosast .
Rahvuspargi pindala on kokku 370 ruutkilomeetrit .
Suuruselt ligikaudu Eesti Soomaa Rahvuspargiga võrdne Saguaro rahvuspark kuulub USA-s väiksemate rahvusparkide kilda .
“ Terav kaktuseelamus ”
Kuigi Saguaros puudusid mõned kaktuseliigid , mida olime kohanud Orelivilede rahvusmonumendi aladel , näis kaktusliikide mitmekesisus seal kokkuvõttes isegi suurem .
Mõni neist paistis tuttavana seetõttu , et on Eestis tavaline potitaim aknalaual .
Selline oli näiteks lapikute varrelülidega liik , mida meil rahvasuu ämmakeelena tunneb .
Saguaro kaktustest pakkus sõna otseses mõttes kõige teravamaid elamusi liik , mida inglise keeles kutsutakse hüppavaks kaktuseks .
Kui üks meie reisikaaslastest teatas , et mingi kaktus olevat teda selja tagant rünnanud , arvasime , et ta viskab nalja .
Kuid peagi sattusime ka ise rünnaku alla .
Eemalt näeb see opuntiate hulka kuuluv ja vaevalt rinnuni ulatuv kaktus välja nagu koheva plüüsiga üle tõmmatud ohutu kahar põõsake .
Kuid tarvitseb temast vaid nii lähedalt mööduda , et sa mõnda tema vart vaevu riivad , kui ta oma ploomisuuruse tipmise varrelüli tugevalt su keha külge haagib .
Kui püüad seda valusasti torkivat tüütust sõrmedega eemaldada , tungivad ta peened ogad juba märksa sügavamalt sõrmede naha alla .
Valusate kogemuste kaudu õppisime , et ohtlikust külgehaakijast vabanemiseks on vaid üks tee - jala või käsivarre külge klammerdunud tüütuse ogad tuleb ettevaatlikult noaga läbi lõigata , nii et siilitaoline võrseots maha potsatab .
Seejärel tuleb ogajäänused terava noaotsa ja pinsettidega ühekaupa naha alt välja urgitseda .
See , mis meie jaoks toob kaasa nii ebameeldivaid läbielamisi , tähendab kaktuse jaoks võimalust asustada uusi kasvupaiku .
Paigas , kuhu inimene või loom kaktuse varrelüli viimaks endalt maha raputab , kasvatab ta endale alla juured ja areneb iseseisvaks taimeks .
Saguaro rahvuspargi peamiseks tõmbenumbriks on kaktused , mille järgi rahvuspark on endale nime saanud .
Nende kogumikud kõrguvad teiste kaktuste kohal nagu tantsus tardunud hiiglaste rühmad .
Saguarode harud sarnanevad tihti kõverdunud inimkätega ja seetõttu meenutab selle kaktuse siluett inimkogu .
Pole ime , et mitmetes indiaani pärimustes peetakse neid muistsete inimeste järglasteks .
Kõrgeim saguaro , mida oma silmaga nägin , küündis silmamõõdulise hinnangu järgi 12 meetrini .
Harjumusest Eestimaal põlispuude ümbermõõtu mõõta , tahtnuksin teada saada ka selle suurima hiiu täpset tüve ümbermõõtu .
Tihedad turritavad okaste read tema tüvel jahutasid soovi siiski kiiresti .
Silmaga võis tüve ümbermõõduks rinnakõrguselt hinnata umbes 1,5 meetrit .
Kõrbe “ põlispuud ”
Kõrgete , rohkem kui sajandivanuste kaktusehiiglaste ümber kees rikkalik elu .
Näha oli liblikaid ja muid putukaid , kuuldus linnuhääli , millest ühed meenutasid meie peoleo ja teised ööbiku meloodilisi lauluviise .
Teravalt kiljudes , justnagu eestimaine rähn , sööstis läbi õhu ja maandus saguaro tippu käelabapikkune linnuke .
Tema pea ja rind olid pruunid ning seljaosa mustavalgekirju .
See oli kaktuserähn .
Nii nagu Eesti metsade rähnid raiuvad pesaõõnsuse haava või kuuse tüvesse , teeb kaktuserähn kõrbes pesa saguaro sisse .
Hiljem saavad majajäetud õõnsustes pesitseda teised linnud .
Hiidkaktused täidavad kõrbekoosluses sama rolli , mis põlispuud meie metsades .
Nad loovad elu- ja toitumisvõimalusi seentele , putukatele , lindudele ning teistele elusolevustele , kes kõrbes muidu elada ei suudaks .
Nii tagavad nad enda ümbruses suurema elustiku külluse .
Saguarod on olnud keskseks taimeks indiaanlaste pärimuskultuuris .
Selle kaktuse kohta on kõrbeindiaanlased kõnelenud rohkem muistendeid , legende ja muid pärimusi kui ühegi teise kaktuseliigi kohta .
Üheks saguarode tähtsuse põhjuseks indiaani kultuuris on kindlasti nende mõjus välimus .
Saguarode kogukus ja vormiküllus mõjub kujutlusvõimet kannustavalt ka igale tänapäevasele kõrberändurile , kes neid esmakordselt näeb .
Kuid ka tohono o ' odamite materiaalses kultuuris on saguarodel eriline koht .
Selle taime viljade valmimise järgi on kõrbeindiaanlased koguni oma aastase elurütmi seadnud .
Uue aasta algust arvestati omal ajal juuni lõpust , sellest ajast , kui saguaro viljad küpseks saavad .
Selleks ajaks suunduti peredega saguaro kasvukohtadesse , et vilju koguda .
Munatoliselt ümaraid , väljast rohelisi ja seest punaseid vilju koputati kaktuste otsast alla pikkade ritvadega .
Viljadest valmistati siirupit , mahla , veini .
Veini valmimise ajal peeti maha üks aasta tähtsamaid ja rõõmuküllasemaid tseremooniaid - saguaro festival .
Laulude , tantsude , mängude ja rituaalidega täidetud festival vältas päevi .
Kõrberahvas saab kesta vaid tavasid mäletades ja elustades
Keegi ei tea täpselt , kui kaua tohono o ' odamid Sonora kõrbes on asunud .
Arheoloogilised leiud lubavad oletada , et nad on elanud siin vähemalt 1000 aastat .
Esimesed valged , kellega siinsed indiaanlased kokku puutusid , olid lõuna poolt saabunud hispaanlased .
Kui hispaanlased kohalikku hõimu 17. sajandil katoliiklasteks pöörama hakkasid , andsid nad hõimule nimeks papagod .
Nimi , mis võeti naaberhõimude keelest ja tähendas ubade sööjaid , tulenes asjaolust , et oad olid selleks ajaks saanud Sonora kõrbe põlisasukate peamiseks viljeldavaks toidutaimeks .
Kunagi , sajandeid varem , olid nad hankinud kogu elatise loodusest .
Kuid ka siis , kui hispaania misjonärid seda hõimu täpsemini kirjeldama asusid , koosnes 75 protsenti nende elatisest loodusandidest .
Tohono o ' odamid on tuntud ka kui osavad kütid ja suurepärased kõrbetaimede tundjad .
Hõimu ametlik nimetus papagod muudeti tohono o ' odamiteks ümber alles hiljuti , 1989. aastal .
Hõimu omakeelse nimetuse ametlik kasutuselevõtt on märk hõimu eneseteadvuse uuest tõusust viimastel aastakümnetel .
Tohono o ' odameid elab Arizonas kokku ligi 17 000 .
Nende kolme reservaadi pindala on kokku ligi kolmandiku Eesti suurune .
Meie tutvusime lähemalt Tusconi linna lähistel asuva San Xavieri reservaadiga .
Elasime majas , mis kuulus ühele hõimu vaimsele juhile , Lendavale Kotkale .
Võõral pilgul oli pererahva maja sisustuses , igapäevastes tarbeesemetes , toidus ja riietuses raske märgata detaile , mis viitaksid indiaani eripärale .
Laual seisis televiisor , riiulis raamatud , CD-d ja videokassetid , nagu igas tsiviliseeritud kodus .
Ka arvuti ja e-posti kasutamine kuulusid endastmõistetavalt Lendava Kotka igapäevasesse ellu .
Vaid hoolikamal tutvumisel maja ja selle ümbrusega reetsid üksikud pisiasjad elanike tegelikku kuuluvust .
Maja taga õuel seisis ritvadest painutatud kuplikujuline sõrestik , mille keskel oli maa sees süvend .
Selles paigas peetakse kord nädala või paari jooksul higitelgi tseremooniat .
Selleks kaetakse sõrestik presendiga ja täidetakse süvend telgi keskel hõõguvate kividega .
Rituaal kestab tunde .
See koosneb neljast osast , millest igaüks pühendatud eri ilmakaarele ja algelemendile .
Kottpimedas ja lämbes telgis istudes öeldakse palveid , lauldakse ja kõneldakse pikki lugusid .
Vaheaegadel tullakse telgist välja ja kümmeldakse veega .
Mõneti saab indiaani higitelgi traditsiooni võrrelda eesti saunatraditsiooniga .
Rõhuasetused on aga erinevad .
Meie saunatamise mõte on ju kõigepealt ikkagi ihu puhtaks saamine ning lisaks natukene ka hinge kosutamine .
Higitelgi rituaali eesmärk on , vastupidi , eelkõige hinge puhastamine , kuigi ka ihu saab selle käigus haritud .
Elamu sees juhiti meie tähelepanu esemetele , mille tähendusest võis aru saada vaid siis , kui teadsid , mis puhul neid tarvitatakse .
Näiteks seisid riiulil punasesse kangasse mässitud kotkasulgedest lehvik , piklik karp , milles keeruliste nikerdustega piip ja nahast kotike , milles sees rohekas pulber .
Kotkasulgedest lehvikuga õnnistatakse osalisi püstkoja ja higitelgi rituaalis .
Piipu tarvitatakse omaette tseremoonias , mida nimetataksegi piibutseremooniaks .
Rohekas kibeda maitsega pulber kotikeses on valmistatud peyotest ehk uimakaktusest .
Seda ainet , mida tunnevad ka mitmed teised indiaanihõimud , maitstakse teatavatel puhkudel mitmetel eri rituaalidel .
Vestlused Lendava Kotkaga andsid aimu , millised on tema hõimu praegused mured ja tulevikulootused .
Kunagise loodusrahva kombel , vaid loodusele ja iseendale lootes , kõrbe indiaanlased enam elada ei saa .
Arizona osariigis on maad viletsad ja põllumajandus kiratseb .
Nii ei paku ka nüüdne majandus siin kuigivõrd toimetulekuvõimalusi .
Paljud indiaanlased on kolinud linnadesse ja mujale , kus pakutakse tööd .
Nad pingutavad , et unustada oma juured ja sulanduda tarbimisühiskonda .
Reservaatidesse jäänute pärusosaks on sageli materiaalne virelemine ja tööpuudus .
Vaimne surutis , mida indiaanlased Ameerika Ühendriikides ikka on pidanud taluma , viib kergesti depressiooni ja lootusetuseni .
Nii on reservaatides tavalisteks probleemideks alkoholism , narkootikumide pruukimine , kuritegevus .
Purjutavaid indiaanlasi nägime korduvalt meiegi .
Lendava Kotka suguvõsa eelmistes põlvkondades on olnud mitmeid silmapaistvaid hõimutraditsioonide kandjaid .
Tema vanaisa oli tuntud laulik ja pärimuste mäletaja , vanaema austati kui usujuhti .
Nendelt saadud teadmised ja oskused talletusid Lendavale Kotkale lapsepõlves ja nooruses tugevasti mällu .
Nüüd on ta enda ümber kogunud nooremaid hõimuliikmeid , kes tema veendumusi jagavad .
Koos teiste Arizona indiaanihõimude vaimsete juhtidega , kellega omavahel sidemetes ollakse , hoiavad nad elus ja tutvustavad hõimukaaslastele visalt vanu rituaale , tähtpäevi , tavasid ja kombeid .
Lendav Kotkas võib pajatada lõputult oma hõimu pärimusi ja muistendeid , kõnelda lugusid oma rahva minevikust , kommetest ja elu põhimõtetest .
Tema lood on köitvad ja värvikad .
Kahtlemata on ta suurepärane kõneleja .
Ajuti meenutas ta mulle mõnda tuttavat eesti külameest , kelle jutus ja olekus samasugust sügavat rahvatarkust ja elutundmist .
Õppisin temalt palju .
Näiteks ka seda , et tänapäeva indiaanijuhile külla minnes ei tohi mingil juhul kinkida vägijooki , kuid tasub kaasa võtta ohtralt tubakat .
Valge mehe tulivesi on aegade jooksul indiaanlastele nii määratult kurja teinud , et temasugused mehed keelduvad seda suu sisse võtmast .
Kuid tubakas kulub marjaks ära rituaalivahendina .
Tubakat heidetakse lõkkesuitsu paljude rituaalide käigus , piibutseremooniatel vajatakse seda piibu toppimiseks .
Pärast seda , kui Lendav Kotkas oli meiega lõpule viinud püstkoja tseremoonia , kinkis ta mu pojale särgi .
See oli pärit tohono o ' odami noormeeste hõimupäevadelt , mida ta igal aastal korraldab .
Särgi seljale oli kirjutatud Ba ' ag S - hemu Da ' .
Tema hõimu keeles tähendab see Valmistades kotkaid ette lennuks .
Aimasin selles lauses hõimujuhi üht peamist pürgimust .
Hõimu noored peavad tuule tiibadesse saama mineviku tarkustele toetudes .
Tohono o ' odami hõimu , nagu teistegi indiaanihõimude tuleviku võti peitub vanades pärimustes ja eluvaadetes .
Neid elusana hoides on lootust püsima jääda ka üha kiiremini muutuvas maailmas .
HENDRIK RELVE ( 1948 ) on metsabioloogist rännumees .
Kalev Katus , Allan Puur , Asta Põldma
See , mitu last üks Eestis elav naine sünnitab , on sõltunud mingil määral tema elupaigast , veidi enam haridusest , ootamatult vähe materiaalsetest hüvedest ja ühiskondlikest oludest , aga seda rohkem asjaolust , kas ta on põliselanik .
Eelmises “ Horisondis ” kirjutasime sellest , et Eesti põlisrahva sündimus on olnud põlvkonniti märkimisväärselt ühtlane , kuid paraku allpool taastenivood .
Ja seda juba meie vanaemadel ehk täpsemalt - alates nendest põlvkondadest , kes ise tulid ilmale 1920. aastatel .
Aastakümneid valitsenud arengutrendi on asunud lõhkuma 1970. aastatel sündinud naised , kelle sündimuskäitumine vanemate põlvkondade taustal kipub olema teistsugune päris mitmes plaanis .
Ainuüksi sündimustase on neil siiamaani olnud ligikaudu 40 protsenti madalam .
Muidugi on too , täna oma kahekümnendates eluaastates põlvkond ju alles sünnituseas , mistõttu võivad need naised järgneval eluperioodil ehk siis kolmekümnendate eluaastate jooksul eesti traditsioonilise sündimustasemeni ikkagi jõuda .
Sellisel juhul kasutavad nad selleks lihtsalt märkimisväärselt teistsugust pereplaanimise mudelit .
Kuivõrd sellistel ootustel on alust , näitavad järgmised 5 - 7 kalendriaastat .
Huvitudes sotsiaalsetest erisustest rahvastiku sündimuses , võib üldarenguna tõdeda pidevat ühtlustumist .
Ehk lahtiseletatult - pool sajandit tagasi oli erinevate rahvastikurühmade sündimuskäitumine üksteise suhtes silmatorkavamalt mitmekesisem ning mida lähemale tänapäevale , seda väiksemaks on need erisused kahanenud .
Kesk- ja Lääne-Eestis rohkem lapsi
Viimase poolsajandi vältel on sündimus mõnevõrra kõrgem olnud saartel ning Kesk- ja Lääne-Eestis .
Kvantitatiivselt pole vahe küll teab mis suur , kuid sisulisest küljest on hälve veidi kõrgema sündimuse suunas seda tähtsam : nimelt on nende Eesti piirkondade sündimus olnud napilt , kuid siiski ülevalpool taastenivood .
Madalam on olnud sündimus Põhja- ja Ida-Eestis , eelkõige Tallinnas .
Samas on aga just tallinlaste põlvkondlik sündimus nende aastakümnete jooksul kõige rohkem tõusnud , olles nõndaviisi üheks konkreetseks väljenduseks juba eespool viidatud sündimuse ühtlustumisele .
Haridus mõjutab
Samalaadselt on kahanenud sündimuse hariduserisused .
Liikudes eakatest põlvkondadest nooremate poole , on jälgitav nii kõrg- kui keskharidusega naiste sündimuse tõus .
Seejuures on kasv olnud kaunis märkimisväärne , küündides ligilähedaselt 30 protsendini .
Samal ajal pole peaaegu üldse muutunud põhihariduse omandamisega piirdunud naiste sündimus .
Nõndaviisi ongi sündimuse hariduserisused kahanenud , säilitades siiski ka tänapäeval traditsioonilise kuju - mida kõrgem haridus , seda vähem lapsi .
Tähelepanelik lugeja võib nüüd küsida , et miks pole siis kogurahvastiku sündimus oluliselt tõusnud , kui kesk- ja kõrgharidusega naispõlvkondadel on see kasvanud enam kui veerandi jagu .
Seletus on lihtne : kui varem moodustasid kõrgharidusega naised selge vähemuse , siis põlvkonnast põlvkonda on nii kõrgharidusega , aga eriti keskharidusega naiste osakaal pidevalt kasvanud .
Niisiis on järjest suurem osa naisi libisenud madalama sündimusega rahvastikukihti .
Samalaadset struktuurinihet tuleb üsna sageli arengutrendi võrdlustel arvestada .
Sündimus ei sõltu materiaalsetest hüvedest
Perekonna ja leibkonna ainelise kindlustatuse seisukohalt vaadatuna tundub , et sündimus pole olnud ega ole ka praegu mingis kindlas selges sõltuvuses rahast või muudest materiaalsetest hüvedest .
Omaette probleem aga on muidugi see asjaolu , et lapse tulekul perekonda jaotub leibkonna kogusissetulek suurema arvu liikmete vahel ja isiku kohta võetuna paratamatult väheneb .
Ka varematel aegadel on sedasorti sissetuleku suhteline langus tekitanud perekonna eelarves tühimikke , kuid meie käesolev üleminekumajandus on kõnealust sõltuvust mitmekordselt võimendanud ning sotsiaal- ja rahvastikupoliitika pole suutnud oludega sammu pidada .
Põliselanikud ja sisserännanud
Teiste taustal jookseb poolsajandi tähtsaim sündimuserisus eesti põlisrahvastiku ning sõjajärgsetel aastakümnetel Eestisse sisse rännanud rahvastiku vahel .
Tegelikult on nimetatud kahe rahvastikurühma erisused pea kõigi demograafiliste ja sotsiaaltunnuste ning käitumismallide lõikes silmatorkavalt erinevad - isegi sedavõrd erinevad , et Pere- ja Sündimusuuringu tulemusi on arukas käsitleda põlis- ja välispäritolu rahvastiku kohta eraldi .
Sündimuskäitumise seisukohalt on sisserännanute vanima põlvkonna sündimus samaealise põlisrahvastiku sündimusest kõrgem , kuid nooremates kohortides on vahekord muutunud vastupidiseks , ning eriti märkimisväärne on vahe põlisrahvastiku kasuks 1950. aastatel sündinud naiste puhul .
Ühtlasi aga tuleb tõdeda sisserännanute sündimuse kiiret tõusu 1980. aastatel , eriti kümnendi lõpupoole , mille tagajärjel näiteks venelaste sündimus Eestis tõusis sõjajärgse ajaperioodi vältel esmakordselt just 1980. aastate lõpul kõrgemale kui venelaste sündimus nende kodupaigas Venemaal .
Pööre noorenemiselt vananemisele
Sündimuse üldise taseme ja selles ilmnevate erinevuste kõrval on teiseks oluliseks rahvastiku sündimust kirjeldavaks aineseks sündimusajastus ehk küsimus sellest , millises vanuses naine oma lapse ( d ) sünnitab .
Kogu viimase poolsajandi jooksul on sündimus Eestis kaunis järjekindlat noorenenud .
Näiteks oli noorim uuringusse hõlmatud ehk 1970. aastatel sündinud põlvkond ilmale toonud pooled oma esimestest lastest juba 23. eluaastaks , viiskümmend aastat eakamal kohordil oli samaks vanuseks sünnitatud vaid 30 protsenti esmaslastest .
Teismelises eas on vahed veelgi märgatavamad : 19. eluaastaks oli vanimast põlvkonnast sünnitanud oma esimese lapse kolm protsenti , noorimas on sama näitaja kasvanud juba 12 protsendini , niisiis neli korda .
See järjepidev , enam kui pool sajandit kestnud sündimuse noorenemine Eestis on aga viimaste aastate jooksul peatunud : täpsemini on algust saanud vastupidine trend ning sündimus on küllalt järsku hoopis vananema hakanud .
Eks seegi ole üheks praegu sünnituseas oleva rahvastikuosa teistsuguse käitumise peegelduseks nende emade ja vanaemadega võrreldes .
Kes on vallaslaps ?
Tavaliselt tuntakse huvi selle vastu , kas lapsed sünnivad abielus või väljaspool seda institutsiooni vallaslastena .
Selle jaotuse puhul on eriti tundlik , aga ka sisuliselt tähenduslik just esimese lapse sünni ajal valitsev perekonnaseis .
Tuleb tõdeda , et selles osas on Eestis kogu sõjajärgse Nõukogude perioodi jooksul valitsenud Skandinaavia maadele omane käitumislaad - nimelt on väljaspool ametlikult vormistatud abielu sündinud suhteliselt suur osa lapsi , keskmiselt ligikaudu viiendik .
Põlvkonnast põlvkonda on see suhtarv järjest kasvanud ning tänaseks ületab väljaspool abielu sündinud esmaslaste osakaal juba poole kõigist sündinuist .
Ometi pole abielusündimus asendunud mitte vallassündimusega , vaid hoopis vabaabielusündimusega , mis iseloomustab tänaseks enam kui viitkümmet protsenti esmassünni juhtudest .
Vallassündimus on aga jäänud kogu vaadeldava poolsajandi vältel küllaltki stabiilselt ligikaudu 10 protsendi peale .
Olgu öeldud , et just vabaabielusündimuse osas erineb eesti põlisrahvastikukäitumine eriti silmatorkavalt sisserännanute omast .
Muidugi ei arvestanud Nõukogude-aegsed seadused vabaabielu sedavõrd suurt levikut ja tugevat seost sündimusega , ei saanudki seda teha , sest eesti põlisrahvastiku sündimuskäitumine ei mahtunud kuidagi tollase Nõukogude Liidu raamidesse .
Tagantjärele võib isegi väita , et raudse eesriide püstitamisega viidi läbi omamoodi eksperiment , mis tõestas demograafiliste seaduspärasuste suurt iseseisvust ja sõltumatust riigikorrast , sest hoolimata Nõukogude impeeriumi kammitsatest arenesid rahvastikuprotsessid Eestis sarnaselt ülejäänud samas demograafilises arengujärgus olevate rahvastega .
Kurb on see , et ka praegune Eesti seadusandlus järgib endiselt Nõukogude , mitte Skandinaavia arusaamu , asetades sedamoodi eesti põlisrahvastiku jätkuvalt kehvemasse olukorda .
Taas vabad !
Omaette teemaks on sünnivahemikud , mis näitavad , kui lühikeste ajavahemike järel lapsed sünnitatakse .
Pisiasjadesse laskumata on nii esimese ja teise lapse kui ka teise ja kolmanda lapse sünnitamise vahele jääv ajaperiood 20. sajandil järjekindlalt lühenenud .
Teisisõnu - pereplaanimisel on kasvavalt eelistatud laste sünnitamise ja kasvatuse kontsentreerimist lühema eluperioodi peale .
Muide , sellest tulenevalt on tänapäeval viimase lapse lahkumisel vanematekodust isa / ema veel vanuse poolest päris mitu aastat nooremad kui varasematel aegadel .
Nõnda on pikenenud perekonna see elufaas , kus vanemad on jälle uuesti omaette .
Enamikus Lääneriikides on kõnealuse pere elufaasi väljakujunemine olnud märkimisväärseks impulsiks ühiskondliku elu ja eriti töökarjääri edenemisel .
Meil Eestis on tõsiseks mureks meeste liigvarane suremus , mistõttu see laste lahkumise järgne pereelu faas ei saa liiga paljudel juhtudel kujuneda täisväärtuslikuks .
Kalev Katus ( 1955 ) , Allan Puur ( 1963 ) ja Asta Põldma ( 1951 ) on Eesti Demograafia Instituudi teadlased .
Jüri Krustok
Ühel heal päeval jäävad kuivale kõik naftat pumpavad puurtornid , ja nii kivisüsi kui ka meie ühine lootus põlevkivi saavad lihtsalt otsa .
Kuidas siis hakkama saada ?
Jah , kindlasti aitab meid tulevikus vesinikule tuginev energeetika , aitavad ehk ka kohe-kohe valmivad uued termotuumareaktorid , päikesepatareid ja tuulegeneraatorid , kütuseelemendid ning hüdroelektrijaamad , kuid kas nendest kõigist ikka piisab üha kasvavate vajaduste rahuldamiseks ?
Samas väidab hulk teadlasi , et muretsemiseks pole mingit alust , sest me lausa ujume energias , millest piisaks inimkonnale tema kogu kujuteldava eksistentsi lõpuni .
Mis energia see on ?
Ja miks sellest enne midagi kuulda pole olnud ?
Kvantmaailm ja nullenergia
Energia , mis jätkuvalt kirgi üles kütab , on saanud endale nime nullenergia ( inglise keeles ZeroPoint Energy ehk ZPE ) .
Nullenergia tuleneb kvantfüüsikast ning selles pole esmapilgul midagi üleloomulikku .
Klassikalises füüsikas võime mingi imetillukese osakese energeetilise miinimumi leida üsna lihtsalt .
Selleks tuleks tema kiirus võrdsustada nulliga ning asetada kohta , kus osakese potentsiaalne energia oleks minimaalne .
Kvantfüüsikas me aga nii teha ei saa , sest vastasel juhul oleksid nii osakese kiirus kui ka tema asukoht ruumis kindlalt määratud .
See aga läheks vastuollu nn. Heisenbergi määramatuse printsiibiga , mille kohaselt osakese kiiruse ja tema asukoha määramisel tuleb arvestada teatud täpsusega .
Mida täpsemini me osakese kiirust määrame , seda ebatäpsemaks muutub tema asukoht ja vastupidi .
Siit järeldub , et ka absoluutsel nulltemperatuuril 0 K ehk -273,16 Celsiuse kraadi ei ole kvantfüüsika printsiipidest lähtudes võimalik osakese energiat viia nullini ning ta jääb värelema igatahes .
On kõigiti loogiline , et igasuguse osakesega seotud nullenergiat ei saa me kuidagi kasutada , sest sellisel juhul peaks ju tema energia vähenema allapoole minimaalset võimalikku , mis on aga vastuolus kvantfüüsika printsiipidega .
Sama määramatuse printsiip kehtib ka energia ja aja kohta ruumis .
Isegi absoluutselt tühjas ruumis ( olgu selleks siis vaakum ) ei saaks me väita , et energia seal oleks null , sest energia mõõtmiseks kuluks lõpmatult pikk aeg .
Nii tulenebki kvantfüüsikast lihtne järeldus , et ka vaakum ehk ruum , kus “ midagi ” ei ole , omab vähemalt energiat -- nullenergiat .
Vaakumi nullenergia allikaks on eelkõige igasugused väljad , mis eksisteerivad kogu Universumis .
Kõige tuntum on loomulikult elektromagnetväli , mille spekter ulatub gammakiirgusest kuni raadiolaineteni välja .
Iga sellise välja põhjustanud võnkumine ehk mood omab samuti oma nullenergiat , mis on iseenesest äärmiselt väike , kuid erinevate sagedustega moode on Universumis ju ääretu hulk .
Kui me kõik need pisitillukesed energiakogused kokku liidame , siis peaksime vaakumi nullenergiaks saama tõesti üsna aukartustäratava numbri .
Tore , tore , aga üllatuslikult on sellise energiamere märkamine vägagi raske , sest tegemist on ju ikkagi minimaalse energiaga , mille suhtes me kõiki teisi energiaid võrdleme .
Ometi hakkab tema olemasolu ilmnema , kui vaakum ja mateeria kokku saavad .
Esimesed viited vaakumi nullenergia olemasolust saadi juba kvantfüüsika algusaastatel , mil püüti teoreetiliselt välja arvutada vesiniku aatomi kiirgusspektreid .
Iga aatomi tuumale kuuluv elektron omab temale iseloomulikke energiatasemeid .
Kui elektron satub kõrgema energiaga tasemelt madalama energiaga tasemele , siis kiirgab ta välja teatud kindla lainepikkusega valgust .
Vesiniku aatom oli praktiliselt esimene selline süsteem , mille kiirgusspekter suudeti ka uut kvantfüüsikat rakendades välja arvutada .
Kuid katsetes mõõdetud ning teoreetiliselt leitud spektrid ei läinud millegipärast kokku .
Alles pärast vaakumi nullenergia kaasamist arvutustesse suudeti eksperimendist mõõdetud lainepikkused viia vastavusse teoreetiliselt leitutega .
Vaakumi nullenergia olemasolu on aga tõestatud ka ühe teise huvitava katsega .
Casimiri efekt
Juba aastal 1948 ennustas Hollandi füüsik Hendrick Casimir , et kui vaakumis asetada teineteisele väga lähedale kaks tasaparalleelset plaati , siis vaakumi energia erinevuste tõttu plaatide vahel ja mujal peaks tekkima imeväike jõud , mis surub plaadid kokku .
Asi on nimelt selles , et elektomagnetvälja kõik moodid lihtsalt ei mahu plaatide vahele ning seetõttu jääb osa pikemalainelisi moode plaatide vahelt puudu .
Loomulikult on see jõud äärmiselt väike ning teda pole sugugi lihtne mõõta .
1958. aastal tegi M. J. Sparnaay esimese argliku katse Casimiri poolt ennustatud jõu mõõtmiseks , kuid alles 1997. aasta alguses teatas Steven K. Lamoreaux esimesest korrektselt läbiviidud katsest Casimiri jõu määramiseks .
Ilmnes , et kaks plaati tõmbusid vaakumis teineteise poole jõuga üks nanonjuuton .
Umbes sellist jõudu avaldab kaalukausile asetatult üks inimese vererakk .
Tähtis pole siinjuures mitte selle jõu suurus , vaid fakt , et vaakumi nullenergiat on võimalik mingis ruumipunktis “ vähendada ” üldise fooni suhtes .
Momendil on kasulik see tõsiasi lihtsalt meelde jätta .
Kas tõesti lõpmatu ?
Ma ei usu , et leiduks praegu keegi , kes oskaks öelda , kui palju siis seda nullenergiat Universumis on .
Jah , kvantfüüsika arvutused opereerivad tõesti ju lõpmatult suure moodide arvuga .
Mõned kosmoloogid on spekuleerinud küll , et Universumi alguses , kui tingimused kõikjal meenutasid ehk kõige lähemalt tingimusi musta augu sisemuses , oli nullenergia tase väga kõrge , ning pole välistatud , et just tänu sellele energiale käivituski Suur Pauk .
Praegusel ajal peaks igatahes latt madalamal olema .
Aga kui madalal ?
Fakt on see , et vastavalt Einsteini gravitatsiooniteooriale peaks ülikõrge nullenergia tekitama ka ülitugeva aegruumi kõveruse ning seda me ju ometi peaksime märkama .
Ei ole aga märganud .
Kas see on tõestuseks , et vaakumi nullenergia on äärmiselt väike ?
Väga palju küsimusi .
Kuid leidub siiski optimistlikult meelestatud füüsikuid , kes arvavad , et isegi kui see energia on üsna märkamatu , võib teda siiski ehk kasutada ning lahendada tulevikus inimkonna energiaprobleemid .
Nende optimistide seas mängib erilist rolli USA füüsik Harold E. Puthoff , kes juhib Austinis tervet uurimisinstituuti , mis on keskendunud just vaakumi nullenergia kasutamisele .
Lõppude lõpuks suutis ka Steven Lamoreaux oma Casimiri katses vaakumenergiat kasutada .
Muidugi , katse käigus suudeti sellest energiamerest ammutada siiski vaid sõrmkübaratäis energiat - 10 - 15 J , kuid nagu väidab Puthoff , polegi selliste makroskoopiliste süsteemidega võimalik rohkemat saavutada .
Ja ega seegi sõrmkübaratäis energiat siis tasuta tulnud .
Peab ju arvestama , et ka plaatide eemalekiskumiseks pidi kulutama energiat .
Maailmast pole aga entusiastid kuhugi kadunud ning isegi USA patendiamet on juba väljastanud mitmeid patente , mis suuremal või vähemal määral püüavad nullenergiat püüda .
Üheks huvitavamaks konsteptsiooniks tuleks lugeda USA füüsiku Ken Shouldersi pakitud elektronklastrite mudelit .
Shouldersi eksperimentides õnnestus moodustada miljonitest elektronidest koosnevad sõõrikukujulised klastrid , mis näitasid üles harukordset stabiilsust .
Asja teeb veelgi huvitavamaks tõsiasi , et tavaliselt ju elektronid tõukuvad omavahel ning selliste püsivate elektronklastrite moodustamine ei tohiks üldse võimalik olla .
Kuid Shouldersi väitel osutub elektronide “ külakuhja ” ehitamine võimalikuks tänu juba tuttavale Casimiri jõule , seekord siis tõeliselt mikroskoopilises mastaabis .
Igatahes on optimistlik teadlane enda leiutisele juba kümne aasta eest ka USA patendi hankinud , sest mine sa tea , äkki saab sellisegi ideega vaakumienergiat ammutada .
Ja neid leiutajaid on teisigi !
Meie kõigi kurvastuseks tuleb aga öelda , et ükski neist ideedest pole jõunud veel nii kaugele , mil vaakumienergia abil oleks kas või lambipirni põlema suudetud panna .
Noh muidugi võib ju väita , et ka termotuumareaktsioonidel põhinev tuleviku energiaallikas pole samuti suutnud veel lambipirnigi põlema süüdata , kuid termotuumareaktsioon on ikkagi oma energiasisaldust tõestanud mitmetes vesinikupommide katsetustes .
Midagi nii mastaapset pole vaakumi nullenergial veel vastu panna .
On siis üldse lootust ?
Rääkides vaakumi nullenergiast , peame tõdema , et igatahes on see täiesti reaalne , selle olemasolu on tõestatud nii teoreetiliste arvutuste kui ka katsete kaudu .
Senini on lahtine küsimus : kui suur nullenergia ikkagi on .
Vaidlused jätkuvad .
Küllap suudetakse lähitulevikus midagi ka katseliselt tõestada .
Kuid juba niigi on vaakumi nullenergiast väga palju kasu olnud .
Uued ideed sünnivadki ju tihti hullumeelsetest ning ebaharilikest vaadetest ümbritsevale maailmale .
Ja kellel saakski midagi selle vastu olla , et mitmed rikkad firmad toetavad just sääraseid veidrikke teadlasi ning ei kasuta oma vaba raha näiteks mingi pesupulbri ülemaailmseks reklaamimiseks .
Ja võib-olla polegi need firmajuhid nii rumalad , jagades raha utoopilistele projektidele , mis lubavad kohvitassi mahtuva vaakumi energiaga aurustada kõik maailma ookeanid .
Vahest nad lihtsalt toetavad uut mõtlemist , mis mingil momendil on võimeline genereerima ka midagi väga reaalset ja käegakatsutavat .
Äkki on meil kõigil sellest midagi õppida ?
JÜRI KRUSTOK ( 1955 ) on Tallinna Tehnikaülikooli vanemteadur .
Füüsika-matemaatikakandidaat .
Jüri Krustok
Ei , see pole fantaasia .
Põlev jää ehk metaanhüdraat on tõepoolest looduses olemas .
Ja teda pole sugugi vähe .
Metaanhüdraadi ennustatavad kogused on sedavõrd suured , et võivad ühtaegu lahendada nii tuleviku energiaprobleeme kui ka põhjustada olulisi kliimamuutusi Maal .
Vangistatud metaan
Metaanhüdraat on jääsarnane eriline kristalliline aine , kus vee molekulidest moodustunud kristallvõre tühimikud on võimelised hoidma endas metaani ( CH 4 ) molekule .
Loomulikult leidub ka teistsuguseid gaashüdraate , kus metaani asemel kükitab kristallvõres mõne teise gaasi molekul .
Gaashüdraadid on keemialaborites tuntud juba 19. sajandi algusest , mil neid peeti eriskummalisteks ühenditeks .
Kuna looduses midagi taolist ei suudetud leida , siis jäidki gaashüdraadid rohkem keemikute akadeemiliste uuringute mängumaale .
Läinud sajandi kolmekümnendatel aastatel aga ilmnes , et metaanhüdraat on tihti segatud gaasijuhtmete ummistumistesse ja seda eriti polaaraladel .
Looduslik gaas koosneb enamuses just metaanist ning madalatel temperatuuridel veeauruga segunedes moodustuski metaanhüdraat .
Järgnevatel aastatel püüti paljudes laboratooriumides leida mooduseid , kuidas metaanhüdraadi tekkimist gaasijuhtmetes takistada .
Tõeline buum läks lahti aga 1960. aastate lõpul , kui Lääne-Siberi naftaväljade uurimisel leiti maapõuest looduslikku metaanhüdraati .
Veidi hiljem avastati “ põlevat jääd ” ka Alaska poolsaarelt .
Edasised uuringud näitasid , et metaanhüdraati võib leida mitte ainult polaaralade maapõuest , vaid ka ookeanide ning merede põhjast .
Avastatud kogused üllatasid aga kõiki .
Kui metaanhüdraat satub normaalsetesse tingimustesse , siis hakkab ta kiiresti sulama ning sõna otseses mõttes keema , sest sulamise käigus vabaneb tohutu kogus metaani .
Nii võib üks kuupmeeter metaanhüdraati sisaldada kuni 160 kuupmeetrit metaani !
Täpselt nagu mõni gaasiballoon .
Ja metaan ju teatavasti põleb !
Kas tuleviku kütus ?
Nüüdseks on selge , et see üldsusele peaaegu tundmatu aine moodustab Maa kütusevarudest üle poole .
Niisiis leidub teda rohkem kui naftat , gaasi , kivisütt ja teisi kütuseid kokku .
Ning need on veel suhteliselt konservatiivsed hinnangud .
Kuid siin on peidus üks “ aga ” .
Nimelt pole senini ühtegi sobivat tehnoloogiat metaanhüdraadi kaevandamiseks .
Tegelikult ju seda põlevat jääd keegi vahest kaevandama ei hakkagi , kuid ka metaani kättesaamiseks temast pole momendil ühtegi kõlbulikku lahendust .
Kõige kaugemale on ilmselt jõutud Jaapanis , sest neil ju muid looduslikke kütuseid ei leidu .
Jaapani teadlased alustasid katsepuurimisi 60 kilomeetri kaugusel rannikust 950 meetri sügavuses ookeanis .
Jah , stabiilne metaanhüdraat võib eksisteerida vaid üsna kõrge rõhu all , ja seega pole teda võimalik leida madalamalt kui 500 meetrit .
Nii suured sügavused on tehniliselt tõsine väljakutse olemasolevale tehnoloogiale , sest senised puurimised nafta- ja gaasiväljadel pole kunagi nii kaugele ulatunud .
Samas on suuremastaabilised katsetused metaanhüdraadi kasutuselevõtuks teoksil ka Indias , Austraalias ning teisteski maades .
Uuringud on näidanud , et ookeanide põhjas võib metaanhüdraadi kihi paksus ulatuda sadadesse meetritesse .
Ja see pole veel kõik .
Tihti on paksu metaanhüdraadi kihi all peidus veel looduslikku gaasi .
Muidugi võib kõigepealt puurida augu läbi metaanhüdraadi kihi , pumbata tema alt välja gaas ning loota , et rõhu languse tõttu hakkab lagunema ka metaanhüdraat , vabastades endasse kogunenud metaani .
Teine võimalus on puurida metaanhüdraadi kihti mitu auku , ühele neist valada sisse kuuma vett ning jääda lootma , et soojenenud metaanhüdraat hakkab lagunema .
Seejärel pumbata teise augu kaudu vabanenud metaan välja .
Eks tulevik näita , milline lahendus lõpuks kasutusele võetakse .
Võimalikud ohud
Metaan on kütusena küll üsna kasulik , kuid samas on ta väga tõhus kasvuhoonegaas .
Kui praegu muretseme , et suurenenud süsihappegaasi osakaal atmosfääris soojendab meie planeeti ehk liialt , siis metaan on veel 10 korda ohtlikum !
Ja metaanhüdraati on kogutud miljonite aastate jooksul moodustunud metaan .
Kui vaid murdosa sellest gaasist pääseks atmosfääri , siis oleksime kõik üsna suurte probleemide ees .
Metaanhüdraadi lagunemisele aitab kindlasti kaasa kliima ja sellega ka maailmamerede soojenemine .
Samas tundub , et ohtlikum , kui põleva jää enda lagunemine , on hoopis tema all peituvate suurte gaasikoguste kontrollimatu atmosfääri paiskumine .
Ja see võib toimuda väga äkki .
Kõigi eelduste kohaselt on sarnaseid järske metaanipahvakuid sattunud atmosfääri ajaloo vältel mitmeid kordi ning nendele on järgnenud üsnagi äkilised kliimamuutused .
Veel ei tea me isegi kõiki võimalikke ohte , mida mataanhüdraadi tasakaalu häirimine endaga kaasa võib tuua .
Seetõttu on igati õigustatud teadlaste ettevaatlik suhtumine tuleviku energiaressursi kiiresse kasutamisse .
Kindlasti vabaneb juba praegu ookeanide põhjast teatud osa metaani .
Mõned uurijad on seisukohal , et ka Bermuda kolmnurgas kaovad laevad salapäraselt just metaani tugeva väljapaiskumise tõttu selles piirkonnas .
Põhjus -- metaanist üleküllastatud merevesi pole võimeline laevu enam kandma ja nad upuvad väga kiiresti .
Metaani võib olla teinekord isegi nii palju , et mere kohal lendavad lennukid võivad mingist sädemest ta süüdata ja järgnevas gaasiplahvatuses ise jäljetult kaduda .
Samas võib metaanhüdraat toimida ka omapärase kliima regulaatorina , sest külmadel aegadel ookeanide veetase langeb ning veerõhu alanemise tõttu vabaneb atmosfääri rohkem metaani , mis kasvuhooneefekti tõttu soodustab kliima soojenemist .
Soojaperioodil toimib aga vastupidine protsess .
Igatahes on teadlased mõistnud , et metaanhüdraadi põhjalik tundmine võib meid tulevikus nii mõnestki probleemist päästa .
Ja siiski on hea teada , et inimkonnal on tagataskus varuks veel niisugune suur kütusekogus .
JÜRI KRUSTOK ( 1955 ) on Tallinna Tehnikaülikooli vanemteadur .
Füüsika-matemaatikakandidaat .
Aivar Kriiska
Enamikule eestlastest seondub Ruhnu saareke Liivi lahes vaid üksikute juhuslike teadmistega .
Üldiselt ollakse kuulnud , et seal elasid varem rootslased , kes sõja jalust emigreerusid Rootsi ja et aeg-ajalt on saare või selle lähiümbrusega seoses olnud tülisid Lätiga .
Kord on vaieldud saare kuuluvuse üle , kord peetud “ kilusõda ” .
Vähesed ajaloohuvilised teavad küllap sedagi , et rootslastest elanikkonnaga saarekest on esmakordselt mainitud 1341. aastal Kuramaa piiskopi Johannese kirjas .
Keskajal kuuluski Ruhnu Kuramaa piiskopile , 16. sajandi teisest poolest Kuramaa hertsogile .
Pärast Rootsi kuningriigi ja Vene impeeriumi ülemvõimu liideti 1919. aastal saar ruhnlaste soovi kohaselt Eesti Vabariigiga .
Selle etapi katkestas Teine maailmasõda ning 1944. aastal lahkusid peaaegu kõik Ruhnu elanikud Rootsi .
Toonane lootus peatsest tagasipöördumisest ei täitunud , ning nüüd meenutab seda omanäolist asustusüksust vaid Ruhnlaste Ühendus Rootsis , endiste omanike pärijatele tagastatud maatükid saarel ning kohanimed .
Milline on aga olnud Ruhnu osa meie kaugemas ajaloos ?
Kivikillud metsateel - kas mitte kiviaja inimeste tööriistad ?
Eesti väikesaarte esiajalugu on seni suhteliselt vähe uuritud .
Erandiks ei ole ka mandrist kõige kaugemal paiknev Ruhnu .
Ruhnu ammusemast minevikust , rootslastest asukate eelsest ajast kõnelesid pikka aega vaid paar juhuslikult välja tulnud leidu .
Arvatavasti pronksiaega ( 1800 - 500 aastat e.Kr. ) kuulub 20. sajandi algul saare põhjaosast Skaldebackenist leitud poolik kivikirves .
Teine , ilma täpsema leiukohata juhuleid - tule tegemiseks kasutatud ovaalne tuluskivi - esindab esemetüüpi , milliseid kasutati Läänemere ümbruses aastatel 100 - 700.
Üks kivist või rauast kirves on leitud veel ka uue kiriku rajamisel 1912. aastal , kuid see maeti samasse tagasi .
Nende nappide andmete põhjal on muinasaja kohta olnud võimalik teha vaid ettevaatlikke oletusi või hoopiski lasta lennata fantaasial .
1997. aastal leidis Ajaloo Instituudi arheoloog , magister Ülle Tamla saart külastades kiriku lähedalt liivaselt teelt kivikilde , mis meenutasid mujalt Eestist kogutud kiviaegseid esemeid .
Järgneval aastal toimunud inspektsioonikäigul lisandus leide veelgi .
Just nendest kildudest ajendatult korraldas Tartu ülikooli arheoloogia õppetool 1999. aastal Ruhnu ekspeditsiooni .
Paarkümmend üliõpilast töötasid Ruhnus kaks nädalat , tehes väljakaevamisi ja otsides uusi muistiseid .
Nende tööde tulemusel selgus saare asustusloost nii mõndagi uut .
Ruhnu saare sünd
Veel kümme aastat tagasi peeti Ruhnut geoloogilises mõttes nooreks saareks .
Oletati , et see vabanes vee alt alles umbes 4000 aasta eest .
Nüüdseks on seisukohad muutunud ja maismaa kujunemist siin võib dateerida juba aega umbes 9600 aastat e.Kr.
Tollal leidis Läänemere nõos paiknenud mandriliustiku sulamisvetest toitunud jääpaisjärv enesele Kesk-Rootsi kohal ühenduse ookeaniga .
Veetase langes üle paarikümne meetri ja kuivale jäid lisaks suurtele mandrialadele ka mitme saare , sealhulgas Ruhnu kõrgemad alad .
Ligi poolteist tuhat aastat hiljem , Läänemere uue arengufaasi kõrgeima veetaseme ajal , võis saar olla ehk taas üle ujutatud .
Edaspidi ei ole aga vesi enam kogu saart suutnud katta .
Toimunud on aeglane , kuid pidev maa kerkimine , mis kestab tänini ja suurendab tasapisi jätkuvalt saare pindala .
Umbes 6000 - 5000 aastat e.Kr. oli praeguse Ruhnu idaosas kujunenud väike , vaid 3 - 4 ruutkilomeetri suurune hobuserauakujuline muinassaar .
Kitsas , 50 - 500 m laiune maismaa-ala piiras 2,5 km laiust laguuni , mida omakorda poolitas veel 1 km pikkune maasäär .
Just niisuguse saareköksi leidsid eest Ruhnu avastanud inimesed .
Sellele osutab muistsete asustusjälgede paiknemine , mis jälgib selgesti toonast rannajoont .
Mida Ruhnust leiti ?
Lisaks varasemast teada olevale kahele asulakohale õnnestus viimase ekspeditsiooni käigus lokaliseerida veel neli kiviaegset asulakohta .
Loomulikult on see arv vaid tinglik tähistus inimtegevuse jälgedega kultuurkihi levialale tänapäevasel maastikul .
Tegelikult tähendab see ilmselt sadu , kui mitte tuhandeid väikesi jahilaagrite ja peatuspaikade jäänuseid .
Saarel elas tõenäoliselt korraga vaid väike grupp inimesi - küllap ainult hülgeküttidest mehed , kes kasutasid võimalust ööbida tuulevarjulises ja ohutumas kohas , saada kohapealt küttepuid ja materjali tööriistade valmistamiseks ning jätta osa varustust uue püügiretke tarbeks maha .
Küttepuude lõppemisel lähiümbruses ja merepiiri kaugenedes muudeti ka laagripaiga kohta .
Inimestest on maha jäänud peamiselt mitmesuguseid kivikilde .
Valdavalt on need kvartsi , harvem tulekivi või teiste kivimite killud .
Suurem osa neist on kivist tööriistade tegemisel tekkinud tootmisjäägid , kuid leiti ka üksikuid tööriistu : kaapimiseks ja lõikamiseks kasutatud kõõvitsaid , nuge ja teisi väikesi esemeid .
Kõiki mainitud kivimeid hangiti ilmselt toonaselt mererannalt ja neid , kaasaarvatud kohalikku madalakvaliteedilist tulekivi , on võimalik leida muinas- ja praegusest rannast tänini .
Ruhnu II asulakohalt kaevati välja mitu maapinda süvendatud põhjaga kividest tuleaset .
Tugevasti põlenud ja söene pinnas ning kuumuses murenenud kivid osutavad intensiivsele elutegevusele selles paigas .
Saadud esemed ja savinõukildude puudumine enamikus leiukohtades osutavad , et inimasustus sai saarel alguse juba meie maa vanimal esiajaloo etapil mesoliitikumis - keraamikaeelsel kiviajal .
Ruhnu II asulakoha tuleasemetelt kogutud söest tehtud radioaktiivse süsiniku meetodil saadud dateeringute järgi leidis see aset umbes 5300 aastat e.Kr.
Tollal muutus mitmel pool Läänemere ümbruses inimeste elatusviis varasemast merelisemaks .
Rannikul sai üheks tähtsamaks jahiloomaks hüljes .
Mandrilt lähtunud hülgeküttimise retkedel avastati mitmeid saari .
Neile rajati ajutisi jahilaagreid ja peagi kujunes suurematel saartel , nagu Saaremaa ja Ahvenamaa , välja püsiv - aastaringselt kohal elav asustus .
Tõenäoliselt leidsid ka Ruhnu saarekese hülgekütid ning võtsid selle jahilaagri asukohaks .
Ruhnu kaevamistelt leiti viigerhüljeste luid ning nende parimat püügiaega arvesse võttes võib oletada , et saarel elati tõenäoliselt vaid kevadtalvel .
Peale jahihooaja lõppemist lahkuti , et järgmisel aastal taas naasta .
Asustuse lähtekohaks võib olla Saaremaa
Ruhnust leitud kiviesemed sarnanevad Mandri-Eesti ranniku ja Lääne-Eesti saarte hilismesoliitilistele Kunda ja varaneoliitilistele Narva kultuuri leidudega .
Samasse suunda osutab ka kvartsi domineerimisega kivimikasutus .
Viimane välistab näiteks võimaluse , et saare asukad pärineksid Lääne-Läti rannikualalt , mis kuulus küll samuti Kunda-Narva kultuuri areaali , ent väikesi kaape- ja lõiketööriistu tehti seal peaaegu eranditult tulekivist .
Asustuse päritolu aitavad selgitada eeskätt Ruhnu IV asulakohalt leitud savinõukillud .
See asulakoht , või vähemalt osa sellest , kuulub juba järgmisse esiajaloo perioodi - neoliitikumi ( 4900 - 1800 aastat e.Kr. ) , mille algust Eestis tähistab savinõude kasutuselevõtt .
Ruhnust leitud savinõukillud kuuluvad selle ajajärgu algusesse , esindades keraamikat , mis oli levinud Eestis , Lätis , Leedus , Põhja-Valgevenes ja Loode-Venemaal .
Rea ühiste tunnuste kõrval on neil savinõudel ka mitmeid paikkondlikke erijooni .
Eestis eristub väga ilmekalt omaette rühmana Saare- ja Hiiumaa keraamika .
Just sellesse rühma kuuluvad ka Ruhnu savinõukillud .
Seetõttu on alust arvata , et siinse asustuse lähtealaks oli Saaremaa .
Mis tingis selle , et toonased saarlased võtsid ette nii pikki hülgepüügiretki ?
Kas sundis selleks rahvastiku kasvust tekkinud olukord , mille tulemusena vahetus läheduses elutsenud hüljeste populatsioon oli liiga väikeseks kahanenud ?
Või peitus põhjus milleski muus ?
See küsimus jääb seni veel vastuseta .
Endiselt on lahtine ka püsiva asustuse tekke aeg .
Tõenäoliselt ei leidnud see aset enne kiviaja lõpuosa , sest nii väiksest maismaalapist ilmselt veel ei piisanud aastaringselt paigal elava kogukonna vajaduste rahuldamiseks .
Arheoloogias on sageli nii , et edukad arheoloogilised uurimistööd ei anna mitte ainult vastuseid , vaid püstitavad ka ridamisi uusi küsimusi .
Loodetavasti on nüüdseks tehtud vaid avaakord ja Ruhnu esiajaloo uurimine jätkub tulevikus .
Hülgeküttide kauged mereretked
Viimastel aastatel saartelt saadud leiud osutavad , et kiviaegsed hülgeküttimisretked ulatusid vägagi kaugete vahemaade taha avamerele .
Saaremaalt Ruhnu saarele jõudmiseks tuli läbida enam kui 50 km teekond merel .
Niisugused pikad mereretked on ilma merekindlate aluste olemasoluta kujutlematud isegi kevadtalvisel jääl .
Jääajajärgsest Euroopa põhjaosast on veesõidukite kasutamisest kaudseid andmeid juba asustuse algetapist , hilispaleoliitikumist ja varamesoliitikumist .
Nii näiteks on Norra rannikuala kiiret asustamist umbes 10 000 aastat e.Kr. seostud just veesõidukite kasutamisega .
Mingi aluse olemasolule osutavad ka Karjala kannaselt ( mõne kilomeetri kauguselt toonase Läänemere arengufaasi Antsülusjärve rannast ) , leitud kalapüügivõrgu jäänused ja rida esemeid - oletatavasti on tegu varustusega , mis pärineb uppunud veesõidukist , mille vanuse võib dateerida aastasse 8500 e.Kr.
Samalaadse õnnetuse jäljed on leitud ka Eestist Narva linna alalt Siivertsist .
Seal on luust nooleotsad ja - teravikud , töödeldud põdrasarv ning võrgujäänused ( võrgukivid , männikoorest käba ja männikoore tükid ) uppunud mõne kilomeetri kaugusel mererannast umbes 8. - 7. aastatuhande vahetuse paiku e.Kr.
Sellest ajast , kesk- ja hilismesoliitikumist , pärinevad ka seni vanimad Euroopa ruheleiud Hollandist ja Taanist .
Meile lähim kiviaegne ühepuupaat on leitud Lääne-Lätist Sârnate asulast , kuid see pärineb alles keskneoliitikumist .
Oluline veesõidu ajaloo allikas on kaljukunst .
Mesoliitikumi lõpul alguse saanud Norra kaljukunstis on paadid sageli esinevaks motiiviks ning suuri , lausa kümneid inimesi kandvaid aluseid on kujutatud ka neoliitikumi-aegsetel Äänisjärve ja Valge mere kaljujoonistel Karjalas .
Viimaste hulgas esineb ka merejahti kujutavaid stseene .
Nii Valge mere kui Norra kaljujooniste puhul on oletatud , et kujutatud on nahkpaate .
Seda arvamust toetavad ka etnograafilised paralleelid ja eksperimentaalarheoloogia , mis osutab muu hulgas nahkaluste merekindlusele .
Kui siia juurde lisada ruhe sobimatus mereretkedeks , siis küllap tuleb nõustuda merearheoloog Vello Mässi oletusega , et ka Eesti ala kiviaja hülgekütid võisid oma jahiretkedel kasutada just nahkpaate .
Veel hiljuti kohtas Eesti arheoloogiakirjanduses väidet , et Kunda kultuuri inimesed olid “ metsarahvas ” , kes ei osanud elatuda meresaadustest ega olnud suutelised asustama saari .
Selle seisukoha võib nüüd küll unustada .
AIVAR KRIISKA ( 1965 ) on arheoloog ja filosoofiadoktor .
Mihkel Jõeveer
Meie loo kangelane planeet Marss on endiselt nähtav õhtuti edelataevas .
Märtsis on ta Jäära tähtkujus , aprilli algul liigub Sõnni .
Päikesesüsteemi siseplaneetide liikumist jälgides näeme , et Maa ja Marsi vahemaa kasvab , sest Päikesele lähemal olev Maa liigub oma orbiidil kiiremini ja aeglasem Marss ei jõua järele .
1. märtsil on Maa-Marsi vahemaa 290 , 1 . aprillil 323 miljonit kilomeetrit .
Kauguse kasvades väheneb järjest Marsi nurkläbimõõt ( 1. märtsil 4,8 ja 1. aprillil 4.3 kaaresekundit ) ning maapealsete teleskoopidega praegu temal midagi huvitavat ei näe .
Küll jätkavad Marsi uurimist kaks USA kosmosesondi Mars Global Surveyor ( MGS ) ja Mars Odysseus .
Viimane neist jõudis Marsi orbiidile alles 24. oktoobril 2001 ja teeb esimesi vaatlusi .
Pikk ja tulemusrohke töö on juba tehtud MGS-il .
Mars Global Surveyor mõõdab Marsi kõrgused
MGS startis Cape Canaverali kosmodroomilt 7. novembril 1996 , Marsi juurde jõudis ta 11. septembril 1997 , esialgne orbiit oli väga piklik : alumise punkti kõrgus 262 , ülemise oma 54 000 kilomeetrit Marsi pinnast .
Kasutades põhiliselt aerodünaamilist pidurdust , korrigeeriti orbiiti ümaramaks kõrgusteni 360 kuni 450 kilomeetrit , misjärel 1998. aastal alustati regulaarseid vaatlusi .
Esialgu plaaniti vaatlusperioodiks aastad 1998 ja 1999 , kuid vaatlusinstrumendid on siiani heas korras ja teevad üleplaanilist tööd .
MGS vaatlusriistadest on kahtlematult väga edukalt töötanud laser-kõrgusmõõtja MOLA ( Mars Orbiter Laser Altimeter , joonis trükinumbris ) .
MOLA laser saadab orbiidilt Marsile infrapunavalgusimpulsse lainepikkusega 1,06 mikronit .
Marsi pinnalt tagasi peegeldunud footonid püütakse 50-sentimeetrise peegelteleskoobiga .
Edasi-tagasi teekonna läbimiseks kulub footonitel paar tuhandiksekundit .
Selle aja järgi leitakse kosmosesondi kaugus Marsi pinnaelemendist , millelt laseri valgusimpulss peegeldus .
Et kosmosesondi orbiit ehk kaugused Marsi tsentrist on küllalt hästi teada , siis lõppkokkuvõttes saab arvutada Marsi pinna üksikute punktide kõrgused .
Mõõtmistäpsus on muljet avaldav : lokaalselt määratakse kõrgused täpsusega kuni 2 meetrit , horisontaalne lahutus on 160 meetrit .
Igas sekundis tehakse kümme mõõtmist .
Sekundikümnendikuga liigub MOLA Marsi kohal mõnisada meetrit edasi , nii mõõdetakse piki liikumistrassi pinnaelementide kõrgused mõnesaja-meetriste vahedega .
Marsi topograafilise uurimise esimese etapi saagiks on põhja-lõunasuunalised kõrgusprofiilid ( üks näide nendest on näha joonisel , kus on esitatud kõrgused piki 5000 kilomeetri pikkust trassi alates põhjalaiusest 70 kuni lõunalaiuseni -10 kraadi .
Selle mõõtmine kestis 20 minutit ) .
MOLA konstrueerimisel seati põhieesmärgiks Marsi globaalse topograafilise kaardi tegemine , kus 0,2 x 0,2 kaarekraadiste alade keskmised kõrgused oleks määratud täpsusega vähemalt 30 meetrit .
Seni kogutud kõrgusprofiilide alusel on koostatud mitmeid Marsi kaarte , mis on märgatavalt täpsemad esialgu plaanitust .
Juba praegu on Marsi topograafilised kaardid täpsemad mitmete meie koduplaneedi piirkondade kaartidest .
Marsi kõrgusprofiilide kogumine ja nende kokkusõlmimine kaartideks jätkub .
Ühe seni saadud Marsi kaardi vähendatud versioon on esitatud joonisel .
Kõrgused sellel on markeeritud värvidega - Marsi madalamad alad on esitatud tumelilladena , kõrgeimad valgetena .
Kaardi võrdlemisel Horisondi eelmises numbris esitatud heledate-tumedate alade kaartidega tuleb arvestada sellega , et vanadel joonistustel ja kaartidel esitati Marssi nii nagu ta paistab teleskoobis , kus ülemine-alumine ja vasak-parem on vahetatud .
Vanadel kaartidel on seega lõuna üleval , põhi all .
Uutel kaartidel on lõuna ikka all ja põhi üleval , nii nagu oleme harjunud .
Marsi mandrid meredest madalamad
Kui minevikus vaatlejad kaardistasid Marsi heledaid ja tumedaid alasid , siis tumedad alad said nimed veekogude järgi : suuremad nimetati meredeks ( mare ) , väiksemad järvedeks ( lacus ) , lahtedeks ( sinus ) ja soodeks ( palus ) .
Samuti talitasid Kuu kaartide koostajad .
Eeskujuks olid Maa maastikud , kus veekogud on tumedamad ja kuivad mandrialad heledamad .
Nii on ka Kuu veetud mered madalamad ümbritsevatest aladest .
Ehkki juba maapealsete vaatluste põhjal sai selgeks , et Marsil on vett väga vähe ja sealsed mered on kindlasti veetud , siis analoogia põhjal Maa ja Kuuga arvati , et Marsi heledamad alad on kõrgemad tumedatest .
Marsi meresid ja teisi “ veekogusid ” peeti endiste merede ja veekogude põhjadeks .
Mingil määral toetas sellist loomulikku seisukohta ka merede üldine paigutus - analoogiliselt Maaga asub enamik Marsi meredeks peetud alasid planeedi lõunapoolkeral .
Tõe otsimine analoogi abil ei vii alati tõeni .
Nüüd , kus on olemas korralikud Marsi reljeefi kaardid , võib öelda , et puudub lihtne seos Marsi pinna heleduste ja kõrguste vahel .
Marsi reljeef on pigem vastupidine varem arvatuga : heledad alad , niisiis mandrid , on enamasti madalamad meredest .
Eriti drastiline on Marsi ühe heledama ala Hellase ( joonis trükinumbris ) näide , mis osutus Marsi kõige madalamaks paigaks .
Hellas on ilmselt hiiglaslik löögikraater , mis tekkis Marsile mitu miljardit aastat tagasi .
Hellase läbimõõt on 2100 - 2300 kilomeetrit , ümbritsevast alast on ta koguni 9 kilomeetrit madalam .
Põhja tasandikud ja Lõuna kõrgmaad
Laias laastus võib Marsi jagada kaheks - Põhja tasandikud ( inglise keeles Northern Plains ) ja Lõuna kõrgmaad ( Southern Highlands ) .
Põhja madalikud on suhteliselt tasased .
Seal peaaegu puuduvad mäed ja orud , rääkimata suurtest kanjonitest , vähe on löögikraatreid .
See toetab hüpoteesi , et kunagi asus selle koha peal Marsi ookean , mistõttu vesi võttis maha meteoriitide hoo .
Siiski pole välistatud , et Põhja tasandikud on lihtsalt nooremad pinnavormid .
Lõuna kõrgmaad on mitte ainul kõrged , vaid ka hoopis rohkem liigendatud võrreldes Põhja tasandikega .
Üks silmapaistvamaid moodustisi on seal võimas kanjonite süsteem Valles Marineris , mis Lõuna kõrgmaa kõrgeimast alast Tharsisest suundub Põhja tasandikele ( vt joonis ) .
Marsi noorusajal võis see kanjonite süsteem kanda vett lõunapoolkeralt Põhja tasandikele .
Kõrguste erinevuste mõttes on Marss Maast suuremate kontrastidega planeet .
Marsi kõrgemate mägede ja Hellase kõrguste vahe ulatub 30 kilomeetrini , mis ületab Maa vastava näitaja poolteist korda .
Arvestades veel sellega , et Maa läbimõõt on Marsi omast peaaegu kaks korda suurem , on Marsi pinna suhteline “ krobelisus ” kolm korda suurem Maa omast .
Marsil ei ole suured mitte ainult üksteisest kaugel olevate alade kõrguste vahed , vaid ka lokaalsed kontrastid .
Üheks näiteks on joonisel esitatud Elysiumi ala reljeef , mille kõrgemas osas on näha järsk sälk .
Tegemist ei ole mõõtmisveaga , vaid reljeefi tegeliku astanguga .
Mõõtmistrassil on Elysiumi lõhendik 20 kilomeetri laiune ja 3,5 kilomeetri sügavune .
MIHKEL JÕEVEER ( 1937 ) on Tartu Observatooriumi kosmoloogia osakonna vanemteadur , Tartu Tähetorni Kalendri toimetaja .
Füüsika-matemaatikakandidaat .
Pildid :
- .
Päikesesüsteemi Maa tüüpi planeetide seis 1. märtsil 2002 vaadatuna põhja poolt .
Keskel Päike ( kollane ) , seejärel Merkuur ( roheline ) , Veenus ( valge ) , Maa ( sinine ) ja Marss ( punane ) .
Planeetide orbiitide ekliptika tasandist kõrgemal asuvad osad on sinised , allpool olevad rohelised .
J. Walkeri järgi .
- .
Sama mis eelmine joonis , ainult et 1. aprillil 2002.
J. Walkeri järgi .
- .
Üks Marsi topograafilistest profiilidest , mille mõõtis taser-kõrgusmõõtja MOLA .
Põhja tasandike alas on märgatav aeglane tõus lõuna suunas ja ainult üksikute küngaste ja madalate orgude ( aukude ) olemasolu .
Laiuskraadide 30 - 10 vahel läheb profiil üle Elysiumi , mis on võimsuselt teine Marsi vulkaaniline ala .
Pärast Elysiumi algab tõus Lõuna kõrgmaale , Põhja tasandike lauskmaa asendub järskude tõusude ja langustega mäestikualaga .
MOLA Science Teami diagramm .
- .
MOLA mõõdetud kõrgusprofiilide alusel valmistatud Marsi topograafilised vaated .
Värvid markeerivad kõrgusi vastavalt juuresolevale ribakoodile .
15-kilomeetriste pinnaelementide keskmised kõrgused on määratud täpsusega 5 kilomeetrit .
Poolkerade ülaosades laiuvad Põhja tasandikud ( sinised ) .
Vasakpoolse poolkera vasakul äärel on Amazonis ( sinine ) , keskel mäestikuala Tharsis .
Nende vahele jäävad Marsi kõrgeimad tipud - valgena märgitud kustunud vulkaanid .
Tharsisest paremale suundub tohutu kanjonite süsteem Valles Marineris , all paremal serval olev ovaal on Argyra ( roheline ) .
Parempoolse poolkera silmatorkavaim ala on allosas asuv Marsi madalaim koht Hellas ( tumelilla ) .
Hellast ümbritsev kõrgmaade rõngas ( kollakaspruun ) koosneb arvatavasti hiigelkraatrist väljapaisatud ainest .
Ülal paremal omaette asuv ümar mäestikuala on vulkaaniline Elysium .
Mola Team
Andrus Mölder
Põhja-Poolas , Gdynia ning Gdanski linna lääne- ja edelapoolses ümbruses elavad kassuubid , kes nimetavad oma kodumaad Kaszëbë .
Eesti keeles võiks seda maad nimetada Kassuubimaaks või Kassuubiaks .
Kuna kassuubide kohta kasutatakse eesti keeles ka vastet kašuubid , siis pole valed ka nimekujud Kašuubimaa ja Kašuubia .
Kassuubide peamist asuala tunti maailmasõdadevahelisel perioodil Poola koridori nime all - tegemist oli Saksamaa ja Danzigi , poola keeles Gdanski vabalinna vahelise suhteliselt kitsa , 30 - 90 kilomeetri laiuse alaga , mis võeti Versailles ' rahulepingu kohaselt Saksamaalt ära ja anti Poolale , võimaldamaks viimasel juurdepääsu Läänemerele .
Ajalooliselt on Kassuubimaad kutsutud nimedega Cassubia , Cassubitae .
Tänapäeval on poola keeles selle maa kohta kasutusel nimi Ziemia Kaszubska ( kassuubide maa ) , saksa keeles Kassuben ning rahvusvaheliselt kõige tuntum nimekuju on Kaszuby .
Kassuubimaa nime päritolu pole päris täpselt teada .
Mõnede arvamuste kohaselt on see tulnud otseselt vanast pomeraanikeelsest sõnast “ kaszuby ” , millega tähistati madalat veeala , mis oli läbi kasvanud kõrgest rohust .
Slaavlased , kelle esiisad on pomoraanid
Kassuubid on väike lääneslaavi rahvas , kelle esivanemad on pomoraanid .
Viimased elasid I aastatuhande lõpus ja II aastatuhande alguses Pomorzes - piirkonnas Läänemere lõunarannikul Recknitzi jõe ja Visla alamjooksu vahel .
Pomoraanid , kes on nime saanud merelähedase asuala järgi , jagunesid hiljem mitmeks hõimuks , kellest tuntuimad on peale kassuubide veel 20. sajandi keskel lõplikult hääbunud slovintsid .
Slovintsid olid ühtlasi kassuubide lähim sugulasrahvas .
Kassuubid olid pomoraanidest kõige idapoolsemad , olles läänepoolseteks naabriteks balti rahvale preislastele , keda vahel ekslikult germaanlasteks peetakse , sest sakslaste poolt mitme sajandi jooksul halastamatult hävitatud preislaste järgi on nime saanud Saksamaa üks hilisemaid keskseid osasid - Preisimaa .
Vahemärkusena olgu öeldud , et viimase preisikeelne nimetus on Leedu preislaste järeltulijaid ühendava rahvusliku organisatsiooni väite kohaselt Prusa .
Oma rahva määratlemisel nimetavad kassuubid ennast vahel ka balti slaavlasteks .
Pomoraanidest lääne poole jäid lääneslaavlased polaabid , kellest hiljem arenesid kõrvuti mitme teise rahvaga välja ka sorbid - tänapäevani eksisteeriv rahvus , kellest oli juttu eelmises omariikluseta rahvaste artiklis ( vt Horisont 5 / 2001 , lk 46 ) .
Kassuubide arvu Poolas hinnatakse rohkem kui 100 000 inimesele , kuid kõigest ligikaudu 3000 neist räägib kassuubi keelt .
Ülejäänud Poola kassuubide emakeel on valdavalt poola keele põhjamurre .
Lisaks Poolale elab kassuube arvukamalt ( kokku ca 25 000 ) Kanadas - peamiselt Ontario provintsi lõunaosas , Barry's Bay ning Wilno ( vastab poolakeelsele nimekujule Vilniuse kohta ! ) ümbruses ja USA-s , kus nad on koondunud organisatsiooni KANA ehk Kashubian Association of North America .
Brasiilias hinnatakse kassuubide arvu kuni kümnele tuhandele .
Teisejärguline ja võõras ?
Kassuubid ise ütlevad , et nad on liiga palju sakslased selleks , et olla poolakad , ja liiga palju poolakad selleks , et olla sakslased .
Ja tõsi see on - kassuubid on sajandeid elanud Poola ja Saksa ruumiala piiril , kuuludes olulise aja viimasest tuhandest aastast kas Saksa või Poola võimu alla .
Seetõttu on kassuubid küll keelelt ja kultuurilt poolakatele lähedased , kuid teisalt on nende keeles väga tugevad saksa keele mõjud ning isegi nende rahvariided sarnanevad pigem Põhja-Saksa kui Poola omadele .
Ametlikul tasandil Poolas kassuubide keelt iseseisva keelena ei tunnistata , vaid seda peetakse poola keele dialektiks .
Ka ei tunnistata kassuube Poolas iseseisva rahvana , vaid neisse suhtutakse sageli kui saksastunud poolakatesse .
See on ka põhjus , miks väga tihti esitatakse kassuubide arvukuse ja keele kasutajate hulga kohta tegelikkusest oluliselt suuremaid numbreid , lülitades kassuubide hulka olulise osa ajaloolise Kassuubimaa osaliselt saksastunud elanikkonnast .
Tegelikult moodustavad peaasjalikult maapiirkondades elavad kassuubid Kassuubia rahvastikust tänapäeval alla 10 protsendi , kusjuures kassuubi keele kasutajaid on piirkonna elanike hulgas vähem kui 0,3 protsenti .
Kassuubimaal viimastel aastatel tehtud uurimused näitavad , et nii nagu paljudes teistes hääbuvate rahvaste piirkondades Euroopas , ei oska ka Kassuubimaal paljud nooremad inimesed oma rahvuskultuuri väärtustada .
Põhjuseks on paljuski olnud ametlik poliitika , mis on palju aastaid , eeskätt nn sotsialismiperioodil , vaadelnud kassuube kui midagi teisejärgulist ja võõrast .
Seetõttu peavad paljud kassuubi noored ise kassuubiks olemist mingiks arhailiseks ja kohati kummaliseks maarahva traditsiooniks !
Seevastu vanemad inimesed väärtustavad oma kassuubi päritolu sageli väga kõrgelt .
Palju täppidega tähti
Kassuubi keele säilimine kahe suure kultuuri ristumiskohas on omamoodi üllatav .
Samas on ilmselt just see erinevate kultuuride võitlusalal asumine aidanud kassuubidel oma eripära hoida .
Rolli mängib seegi , et võrreldes poola keele dialektidega on kassuubi keele erinevus poola standardkeelest suhteliselt suur , mistõttu üleminek poola keele kasutamisele ei ole kassuubide jaoks toimunud nii sujuvalt .
Omaette väärtus on kassuubikeelse kirjanduse pikaajaline traditsioon , kuivõrd esimesed kassuubikeelsed raamatud ilmusid juba 16. sajandil .
Viimase kümne aasta jooksul on kassuubi rahvuslike organisatsioonide poolt ühtlustatud kassuubi keele ortograafia ja grammatika .
Vähestele keeleoskajatele vaatamata ilmub järjest enam trükiseid ja internetilehekülgi kassuubi keeles .
Seetõttu võib julgesti väita , et Eesti entsüklopeediate väide , justkui ei eksisteeriks kassuubidel oma kirjakeelt , ei pea tegelikkuses paika .
Keeleoskajate ja - huviliste arvukuse kasvu poolest viimasel aastakümnel sarnanevad kassuubid aga ühe varasema Horisondi ( vt 1 / 2001 , lk 46 ) loo kangelastele - mänksidele .
Kassuubimaa kohanimed on järjekordne näide sellest , kuidas eesti keelde on asulate ja tervete piirkondade nimed tulnud suurrahva keele , antud juhul poola keele vahendusel , mitte aga otse põlisrahvalt .
Kassuubimaa tuntuim linn Gdansk on kassuubi keeles Gdunsk .
Teiste suuremate linnade nimed on järgmised : eesti keeles Gdynia - kassuubi keeles Gdiniô , Sopot - Sopòt , Bytow - Bëtowò , Kartuzy - Kartuzë , Rumia - Rëmiô .
Mitte ainult linnade nimedes , vaid kassuubi keeles üldse on laialdaselt kasutusel mitmesuguseid eestlaste jaoks ebaharilikke , ülamärkidega tähti .
Kassuubi tähestik koosneb 36 tähest : A , Ą , Ã , B , C , Cz , D , E , É , Ë , F , G , H , I , J , K , L , Ł , M , N , Ń , O , Ò , Ó , Ô , P , R , S , Sz , T , U , Ù , W , Y , Z , Ż .
“ Solidaarsus ” loodi Kassuubimaal
Looduslikult on Kassuubia kogu Põhja-Poola üks ilusamaid paiku ja seetõttu külastab seda piirkonda arvukalt turiste .
Eraldi ära märkimist väärib 34 kilomeetri pikkune ja ainult 500 - 3000 meetri laiune Hel'i poolsaar , mis kujutab endast suures osas lihtsalt ilusat liivast randa .
Maaliline on piirkond Kartuzë ja Kòscérzëna vahel - nn Pomorze järvedelava - , mida paljude väikeste järvede ja mäekeste olemasolu tõttu tuntakse ka kui Kassuubi Šveitsi .
Seal asub ka Kassuubimaa kõrgeim punkt - 329 meetri kõrgune Wierżyca , kassuubi keeles Wierzëca mägi .
Huvitav on keskaegsete ehitistega Gdanski linn .
Viimases on muu hulgas loodud kuulus ametühing “ Solidaarsus ” ning seal töötas - kuid ei sündinud , nagu sageli arvatakse - pikki aastaid Lech Walesa , “ Solidaarsuse ” kauaaegne juht , Nobeli rahupreemia laureaat ja Poola president aastatel 1990 - 1995.
Gdanskis , tol ajal kasutusel olnud nime järgi küll Danzigis , on sündinud vahest tuntuim kassuub - 1999. aasta Nobeli kirjanduspreemia laureaat Günter Grass , kes elab küll juba ammu Berliinis ja on Saksa kirjanik , kuid kes peab end ise kassuubiks .
Ka tema esikromaani ja ühtlasi ühe tuntuma teose , 1959. aastal ilmunud “ Plekktrummi ” tegevuskohaks on Kassuubimaa .
Põgenemine Bismarcki eest
Kassuubide esivanemad pomoraanid asusid Pomorzesse , eesti keeles tuntud ka kui Pommeri , saksa keeles kui Pommern , 6. - 9. sajandil , tõrjudes välja ja assimileerides seal varem elanud balti hõimud .
Kuni 11. sajandi alguseni olid pomoraanid valdavalt iseseisev rahvas , kuigi kõnealune ala oli alates 10. sajandist Poola ja polaabi slaavlaste tüliobjekt .
11. sajandi alguses liideti piirkond Poolaga ning see jagunes hiljem kaheks osaks - Lääne-Pomorzeks ja Ida-Pomorzeks , mille piir kulges enam-vähem piki Leba jõge .
Lääne-Pomorze oli 12. - 17. sajandil omaette hertsogiriik , mis aastast 1181 oli vasallisõltuvuses Saksa-Rooma riigist .
Piirkond germaniseeriti 12. sajandil alanud saksa kolonisatsiooni käigus .
1648. aastal andis Vestfaali rahu suurema osa Lääne-Pomorzest Rootsile .
Aastatel 1653 , 1720 ja 1815 läks Lääne-Pomorze osade kaupa Brandenburgile ( Preisile ) .
Aastaks 1815 oli Preisimaa oma võimu alla ühendanud kogu Lääne-Pomorze .
1945. aastal toimunud Potsdami konverentsi otsuse kohaselt sai suurema osa Lääne-Pomorzest endale Poola .
Piirkonna slaavi päritolu elanikud olid selleks ajaks täielikult saksastunud ning nad repatrieeriti Saksamaale .
Ida-Pomorze , saksa keeles Pommerellen , oli kuni 11. sajandi alguseni aeg-ajalt ning aastast 1227 pidevalt iseseisev .
See ühendati aastal 1294 Suur-Poolaga .
Ida-Pomorze kuulus aastatel 1308 - 1466 Saksa Ordule ja taasühendati Kolmeteistkümneaastase sõja ( 1454 - 1466 ) tulemusena Poolaga .
Aastail 1466 - 1772 kuulus Ida-Pomorze Poolale .
Selle aja sisse mahtus muu hulgas ka protestantlik reformatsioon 16. ja 17. sajandil , mille käigus poolakad säilitasid katoliku usu ning sakslased muutusid protestantideks .
Viimane tõi kaasa Ida- ja Lääne-Pomorze slaavi rahvastiku veelgi suurema eristumise üksteisest .
Kassuubide jaoks tähendas Poola võimu all elamine üsna tugevat poolastumist .
1772 - 1918 oli Ida-Pomorze , sealhulgas Kassuubimaa , Preisimaa võimu all .
Kassuubide igapäevaellu tõi see kaasa olulisi muutusi .
1842 võttis Preisi kuningas vastu otsuse , mille kohaselt igal Preisimaal elaval lapsel on õigus saada algteadmisi oma emakeeles .
1865. aastal nimetatud õigus tühistati ja ainsaks kasutatavaks keeleks kuulutati saksa keel .
Sellele järgnes äge saksastamine , mis eriti ulatuslikud mõõtmed võttis Bismarcki võimuloleku ajal .
Viimane põhjustas kassuubide ulatusliku väljarände Põhja-Ameerikasse .
Kaks agarat suurvõimu
Versailles ' rahulepingu kohaselt läks enamus Ida-Pomorzest , v.a Gdanski ümbrus , 1919. aastal Poola võimu alla .
1919 - 1939 olid kassuubid seetõttu valdavalt Poola alamad , kuid Gdanski ümbruse kassuubid elasid Danzigi vabalinnas ning läänepoolsed kassuubid olid Saksa alamad .
Sel perioodil muutusid kassuubid Saksamaa ja Poola vaheliste pingete väljaelamise subjektiks .
Saksamaa püüdis rõhutada kassuubide saksastumist , mille läbi nn saksa elanikkond Poola koridoris ulatuks justkui kolmveerandini sealsest rahvastikust , kuigi sakslased moodustasid tegelikult umbes poole Poola koridori elanikest .
Poola seevastu püüdis veelgi agaramalt näidata kassuubide kuulumist slaavlaste ja konkreetsemalt poolakate hulka .
Eesmärgiks oli näidata oma ajaloolist õigust Poola koridori maa-alale .
Enamuse oma eksisteerimise ajast on Poola riik olnud paljurahvuseline .
Näiteks maailmasõdade vahelisel perioodil moodustasid Poola 37-miljonilisest ( 1938 ) rahvastikust mittepoolakad - ukrainlased , valgevenelased , sakslased , russiinid , leedulased , juudid , kassuubid , venelased ja teised - kolmandiku .
Teise maailmasõja järel , kui Stalini algatusel nihutati Poola oluliselt lääne poole , muutus Poola ametlikult üherahvuseliseks riigiks .
Tegelikkuses vähemusrahvuste osatähtsus vähenes küll märgatavalt , kuid kõik varasemad rahvusgrupid jäid suuremal või vähemal määral Poolasse siiski alles .
Järgnenud poliitika vähemusrahvuste , eriti sakslaste , ukrainlaste ja poolakate etnograafiliseks rühmaks , kuid vahel ka iseseisvaks rahvaks peetavate massuuride suhtes omandas kohati genotsiidi iseloomu .
Nimetatud poliitika koosnes tervest reast erinevatest abinõudest , mis pikemas perspektiivis pidid Poola tõepoolest muutma vaid poolakate maaks .
Esimene abinõu - deporteerimine - ei puudutanud sugugi ainult sakslasi , nagu tavaliselt arvatakse .
Tegelikkuses deporteeriti massiliselt ka näiteks valgevenelasi , ukrainlasi ( NSV Liitu ja Poola-siseselt ) , russiine ( Poola-siseselt ) , massuure ja ka näiteks juba eespool korra meenutatud sorbe ( Saksamaale ) .
Deporteerimine puudutas ka kassuubide territooriumi .
Kuna osa kassuubide asualast oli varem kuulunud Saksamaale ning Poola koridoris oli sakslasi ligikaudu 50 protsenti , siis jäi Põhja-Poola peaaegu inimtühjaks pärast seda , kui deporteeriti sakslased , enne Teist maailmasõda Saksamaa kodanikeks olnud kassuubid ning sõja ajal sakslastega koostööd teinud kassuubid .
Asemele “ tulnud ” poolakad suhtusid aga vastikusega põlistesse kohalikesse .
Järgnenud administratiivne ja elukondlik diskrimineerimine soodustas põliselanike ümberasumist muudele Poola aladele , mingil perioodil isegi Lääne-Saksamaale , ning poolakatest migrantide massilist asumist kassuubide põlisele kodumaale .
Kassuube , kelle ees- või perekonnanimi oli saksapärane või vähemalt mitte päris poolapärane , sunniti pärast Teist maailmasõda valdavalt võtma omale poolapäraseid nimesid , kusjuures ka paljud traditsioonilised kassuubi nimed kuulutati ametlikult saksapärasteks ja kuulusid seega ümbervahetamisele .
Haridusasutustes oli kassuubi keeles ainete õpetamine rangelt keelatud .
Veelgi enam , isegi lisaainena ei tulnud kassuubi keele õppimine sotsialismiperioodil kõne alla .
Seetõttu loodigi esimene kassuubikeelne algkool alles 1991. aastal Godnicas ning esimene kassuubikeelne keskkool samal aastal Brusë ' s .
Kultuurautonoomiast kui sellisest ei saanud praktiliselt juttugi teha .
Massimeedias võis kassuube kajastada aga üksnes seoses folklooriga .
Koos üldiste muudatustega Poola poliitilises elus 1980. aastate lõpus läks vabamaks ka kassuubi rahvuskultuuri edendamine .
Juunis 1992 toimus Gdanskis Kassuubi Kongress , üldteemaga “ Kassuubide tulevik ” .
Kongressiga vähem või rohkem seotud rahvuslikke üritusi toimus Kassuubimaal terve 1992. aasta jooksul .
Hilisematel aastatel on mitmed rahvuslikud üritused muutunud regulaarseks .
Kõikidel sotsialismiperioodijärgsetel parlamendivalimistel Poolas on kassuubid suutnud valida oma esindajad ka Poola parlamenti .
Nüüdisajal on kassuubide kesksemad rahvuslikud organisatsioonid Kassuubi-Pomeraani Liit ning Kassuubi Instituut keskusega Gdanskis .
Viimase ülesandeks on arendada kassuubikeelset haridust , kirjutada üles kassuubide ja Kassuubimaa ajalugu , anda välja Kassuubimaa kaart koos kassuubikeelsete kohanimedega , kirjutada üles tuntumate kassuubi rahvusest inimeste biograafiad , kassuubikeelse kirjanduse väljaandmine ja kogumine jms .
Wejrowòs asub kassuubi-pomeraani kirjanduse ja muusika muuseum , Kartuzës Kassuubi muuseum , Kòscérzënas aga Poola vanim vabaõhumuuseum - juba 1906. aastal Teodora ja Izydor Gulgowski poolt asutatud muuseum , mis tänapäeval kannab nime Kassuubi etnograafiline park .
Nimetatud 22-hektarilises muuseumis on üle 40 Kassuubimaale iseloomuliku hoone 18. - 20. sajandist .
ANDRUS MÖLDER ( 1970 ) on finantsanalüütik , kelle hobiks on juba aastaid väikerahvad ja nende sümboolika .
Kalev Katus , Allan Puur , Asta Põldma
Rasedus , kui ta on mõnda aega emaihus arenenud ning naine või tulevane ema selle endale teadvustab , saab lõppeda neljal erineval moel .
Milliseid valikuid on teinud 20. sajandi jooksul Eesti naised ja miks ?
Eesti Pere- ja Sündimusuuring kummutab igal juhul tavaarusaama , nagu võiks abordi keelustamine kaasa tuua sündimuse tõusu .
Rahvastiku sündimus kui protsess ei tähenda ainult seda , kui mitu last üks või teine naine sünnitab .
Seekord püüamegi sündimust vaadelda laiemas kontekstis - heidame Eesti Pere- ja Sündimusuuringu ( EPSU ) andmestikule toetudes valgust rahvastiku rasedusprotsessile tervikuna .
On ju sünnitus vaid üks võimalikest rasedusväljunditest .
Sündimuse sedalaadi laiem käsitlusviis kipub olema Eestis kahetsusväärselt aktuaalne , eriti meie kõrget abortiivsust silmas pidades .
Võib isegi väita , et teatud rahvastikurühmade puhul on abort sünnituse kui raseduse tavapärase lõppemisviisi koguni tagaplaanile tõuganud .
Teisalt tuleb tõdeda , et Eesti sündimuse analüüsid rahvastiku rasedusprotsessi kontekstis , sealhulgas näiteks raseduse vältel naise ja perekonna poolt tehtavate otsuste vaatevinklist , on äärmiselt harvad või puuduvad hoopis .
Peamiseks põhjuseks on loomulikult olnud asjakohaste andmete defitsiit .
Tõele au andes tuleb muidugi tunnistada , et ka Lääneriikides pole sedasorti andmestik tavapärane .
Nõnda on taas tegu valdkonnaga , mille osas pakub Pere- ja Sündimusuuring üleriigilist informatsiooni esmakordselt .
Neli võimalust
Rasedus , kui ta on mõnda aega emaihus arenenud ning naine või tulevane ema selle endale teadvustab , saab lõppeda neljal erineval moel : lapse sünni , surnultsünni , iseenesliku abordi või tehisabordi ehk lihtsalt abordi teel .
Raseduse teadvustamine ei ole seejuures mingi juhuslik nüanss , sest päris suur osa rasedusi lõpeb tegelikult üsna kiiresti - mõne päeva jooksul pärast munaraku viljastumist .
Naine ei pruugi niisugusel puhul raseduse tekkimist ega selle katkemist tähelegi panna .
Bioloogilisest vaatenurgast on muidugi ka nendel juhtudel tegemist iseenesliku abordiga , kuid sotsiaalselt tähenduselt erinevad sellised raseduskatkestused naise poolt täiel määral teadvustatud iseeneslikest abortidest märkimisväärselt , jätavad ju viimased nii- või naasuguse jälje naise hinge vaat et kogu eluks .
Euroopa viljakaim
Pärast niisugust sissejuhatust uuringu tulemuste juurde .
Kahe raseduse lõppemisviisi , nimelt iseenesliku abordi ja surnultsünni tase Eesti rahvastikus on viimase poolsajandi vältel olnud küllaltki ühtlane .
Surnultsünniga on lõppenud alla ühe protsendi raseduste koguarvust , iseeneslik abort on olnud sagedasem , katkestades 7 - 8 protsenti rasedustest .
Kokku on nimetatud kahel viisil uuringu poolt hõlmatud naispõlvkondades , kes sündinud aastail 1924 - 1973 , lõppenud ligi kümnendik kõikidest rasedustest .
Tunduvalt suurem on olnud aga abortide , täpsemalt tehisabortide osatähtsus , mis ajuti on koguni ületanud lapse sünniga lõppevate raseduste osakaalu .
Ülepea kõrge abortide arv tähendab ühtlasi seda , et ka raseduste koguarv on Eesti rahvastikus olnud kõrge , 1940. aastate teise poole ja 1950. aastate alguse sünnikohortidel keskmiselt üle nelja raseduse naise kohta .
Seetõttu on summaarse raseduskordaja kaudu mõõtes Eesti rahvastik üks viljakamaid Euroopas .
Importkaup
Demograafiliselt arenenud rahvaste taustal kõrge rasedustase kujunes Eestis pärast Teist maailmasõda , millist asjaolu on seostatud nõukogude võimu sotsiaalkorraldusega .
Nii näiteks leiab ühest prestiižikas demograafia-ajakirjas Population avaldatud artiklist väite , et rahvastiku abortiivsuse järsk tõus Eesti rahvastikus langeb kokku Eesti liitmisega Nõukogude Liidu külge .
EPSU andmete kohaselt on asi veidi keerukam ning ühtlasi ka intrigeerivam .
Nimelt selgub , et põlisrahvastiku ja sissesõitnute abortiivkäitumine on suuresti erinenud , vanemate uuringuga hõlmatud põlvkondade puhul on vahed koguni ülisuured .
Lühidalt - nõukogude võimuga koos saabus Eestisse ka hulgaliselt immigrante , keda kõige muu kõrval iseloomustas kõrge abortiivsus .
Kuivõrd sissesõitnute suhtarv kujunes põliselanikega võrreldes suureks , siis tõusis silmatorkavalt kõrgele ka Eesti kogurahvastiku abortiivsus .
Niisiis selgub , et tänapäeva turumajanduse keeles on abortiivkäitumine olnud algselt importkaup , mille tegemise hiljem ka kohalik rahvas ära õppis .
Paralleelsed , mitte vastandlikud
Esimesel sõjajärgsel aastakümnel , nagu ka varem , oli abort põlisrahvastiku jaoks üsna harukordne ettevõtmine .
Märkimisväärne on nimetatud asjaolu seetõttu , et Eesti sündimustase oli juba 1920. aastateks langenud alla taastenivood , ometi ei seostunud see kõrge abortiivsusega .
Hiljem hakkab põlisrahvastiku abortiivsus põlvkonnast põlvkonda kasvama ja saavutab maksimaalse taseme 1950. aastatel sündinud naiste hulgas .
Mäletatavasti olid just need põlvkonnad ka eestlaste selle sajandi kõrgeima sündimuse kandjaks .
Niisiis koorub uuringu tulemustest välja üpris tähelepanuväärt tõsiasi , et nii sündimus kui abortiivsus kasvasid Eesti põlisrahvastikus üheaegselt , hoopiski mitte teineteise suhtes alternatiivsena .
Muidugi ei saa seda võtta põhjusliku seosena ehk umbes nii , et mida rohkem aborte , seda rohkem sünnitusi .
Samamoodi ei tohiks teha ka järeldust , et mida kõrgem on rahvastiku haridustase või mida rohkem on levinud linnaline eluviis , seda rohkem tehakse aborte , olgugi et nii hariduse kasv kui ka linnastumine on Eestis käinud paralleelselt abortiivsuse levikuga .
Küll aga on Eesti andmestik rahvusvaheliselt huvipakkuv selgitamaks , et protsessi tasandil pole tänapäeval abortiivsus sündimuse alternatiiv , kuigi igal konkreetsel juhul abort ja sünnitus seda ju teineteise suhtes on .
Niisiis , abortide arvu kahanedes või kasvades ei pruugi veel sündimus vastupidist trendi omandada .
Muuseas , sama seos või õigemini seose puudumine leiab Eestis veel täiendavatki kinnitust .
Nimelt on viimaste aastate sündimuse äkklangusega kaasnenud peaaegu sama intensiivne abortiivsuse vähenemine , nii et ka käesoleval ajal on abortiivsus- ja sündimustrend paralleelsed , mitte teineteise suhtes vastupidise suunaga .
Sobib igal ajal
Naise tervise , eelkõige reproduktiivtervise seisukohast on kõige murettekitavamad need abordid , mis tehakse enne esimese lapse sündi .
Ühelt poolt hinnates polegi Eestis selliseid aborte teab kui palju , ligikaudu 20 protsendi ringis nende koguarvust .
Mõnel teisel maal on abortide kuhjumine just esmasraseduse katkestamise ümber vaat et tõsisemakski mureks .
Teisalt aga , arvestades abortiivsuse 8-10-kümnekordselt kõrgemat intensiivsust Eestis , on nimetatud 20 protsenti absoluutarvulises väljenduses ikka aukartustäratav arv .
Ligikaudu 4 - 5 protsendil naispõlvkonnast , kelle esmasrasedus on lõppenud abordiga , polegi järgmisi rasedusi , ja muidugi siis ka sünnitusi järgnenud .
Ei saa küll üheselt väita , et sedavõrd suurel osal naispõlvkonnast pole järgnevaid rasedusi enam esinenud ainuüksi abordi kasutamise tõttu esmasraseduse katkestamisel , kuid kindlasti on just see tegur hilisemate raseduste puudumise oluline kui mitte peamine põhjus .
Ülejäänud 80 protsenti elu jooksul tehtud abortide koguarvust jagunevad pea võrdseteks osadeks , ühelt poolt sünnituste vahel ja teisalt pärast viimase lapse sünnitamist sooritatud abordid .
Niisiis on Eestis aborti kasutatud nii sünniajastuse reguleerimiseks - seega eesmärgil saada laps just soovitud eluperioodil - kui ka soovimatute raseduste lõpetamiseks pärast seda , kui perekarjäär plaanitud laste arvu ja perekonna suuruse osas on edukalt teostatud .
Sugugi mitte kõik
Olles välja selgitanud , et aborte tehakse sageli , võiks ju oletada , et abortiivkäitumine on rahvastikus levinud üldiselt - umbes nagu sündimus .
EPSU andmetele toetudes ei paista olukord siiski sellisena .
Kui lastetuks on jäänud põlvkonniti 7 - 8 protsenti naistest , siis ühtegi aborti pole teinud enam kui 30 protsenti naistest ; eakamates põlisrahvastiku kohortides küündib aborti mittekogenute osakaal aga isegi kahe kolmandikuni .
Niisiis on abortiivkäitumine sündimusega võrreldes hoopis selektiivsema iseloomuga - ka kõige kõrgema abortiivsuse üldtaseme juures on märkimisväärne osa naisi ikka sellest protsessist eemale jäänud .
Siin ja praegu
Miks üldse aborti tehakse ?
Otseselt nii küsides pole muidugi tegelikke põhjusi lootust teada saada .
Abordi valinud naised viitavad näiteks oma liigsele tööhõivele või halbadele elamistingimustele .
Nimetatud ning teised analoogsed põhjused võiksid ehk teataval määral olla seletuseks harvemale rasestumisele , aga mitte kuidagi kõrgele abortiivsusele .
Tegelikult kipub üldpõhjuseks olema oskamatus pereplaanimise vallas , mida võimendab nii tüüpiliselt nõukogulik käesolevat hetke väärtustav elustiil - siin ja praegu , nagu viimasel ajal kombeks öelda .
Nõnda eksisteerib rahvastiku äärmiselt kõrge abortiivsus koos aborti mitte-eelistava hoiakuga .
Uuringu materjalidele toetudes paistab abortiivkäitumise asendamine kontratseptiivkäitumisega olevat Eesti üks peamisi perepoliitilisi ülesandeid lähiajal .
Sellest seisukohast tundub Eesti põlisrahvastik olevat hoopis küpsem kaasa tulema , sisserännanute puhul võib käitumismuutus ka tõhusa rahvastikupoliitika korral venida põlvkonnapikkuseks .
Lõpetuseks väärib rõhutamist , et Eesti Pere- ja Sündimusuuring on andnud asjaomastele ametkondadele praktiliselt esmakordselt kogu rahvastikku representeeriva infopanga asjakohase sotsiaal- ja rahvastikupoliitika kujundamiseks .
Edasine sõltub sellest , kuivõrd tahetakse ja osatakse seda informatsiooni otsustusprotsessis asjalikult ja venitamata rakendada .
Kalev Katus ( 1955 ) , Allan Puur ( 1963 ) ja Asta Põldma ( 1951 ) on Eesti Demograafia Instituudi teadlased .
Urmas Kokassaar
“ Seesam , seesam avane ! ” olevat muistne loits , millega püütud esile kutsuda küpsete seesamiseemnete väljapudenemist kupardest just soovitud ajal .
Need samad erakordselt õlirikkad seemned on ka põhjus , mille pärast seesamit tegelikult kasvatatakse .
Loo nimitegelane on Aafrikas levinud rohttaim , mis kuulub umbes 30-liigilisse seesamiliste sugukonda .
Seesami nimetus tuleneb arvatavasti kreekakeelsest sõnast seésamon , mis omakorda on laenatud afro-aasia keeltest .
Sõna seesam on maailmas laialt levinud , näiteks prantsuskeelne sesame , saksakeelne Sesam , itaalia- ja hispaaniakeelne sesamo jne .
Seesam , üks maailma vanimaid õlikultuure , kasvab troopikas ja lähistroopikas .
Ammustest aegadest on teda kultiveeritud Lähis-Ida maades , Indias ja Hiinas .
Seesam on soojalembene ning tema kasv ja arengukiirus sõltuvad suurel määral temperatuurist , samas on ta küllaltki vastupidav põuale .
Bioloogiliselt on tegemist üheaastase , karvaste lehtede ja püstise varrega taimega , mis võib kasvada soodsates tingimustes kuni 2 meetri kõrguseks .
Seesami õied on kas valged , roosad või violetsed ja asuvad lehtede kaenaldes .
Seesami viljaks on kuprad , mille arv ühel taimel kõigub tavaliselt mitmekümne kuni mõnesaja vahel .
Kupardes paiknevad erakordselt õlirikkad seemned , mille pärast seesamit tegelikult kasvatataksegi .
Valminud kupar avaneb ise ja seemned pudenevad sellest välja .
Kuulsusrikas ajalugu
Seesamikasvatajatele on läbi aegade olnud tähtsündmuseks saagi õigeaegne koristamine , sest kui põllult kokkukogutud taimed õnnestus kohale toimetada seemnekadudeta , võis loota head saaki .
Kogutud taimede järelvalmimine ühtlustas kuparde avanemisaega .
Meilgi nii tuntud hüüdlause “ Seesam , seesam avane ! ” päritolu kohta ringleb kaks versiooni .
Esimese kohaselt kuulub see muistsetele taimekasvatajatele , kes lootsid sellise loitsuga esile kutsuda küpsete seemnete väljapudenemist kupardest soovitud ajal .
Teise uskumuse järgi sarnanes kupardest väljavarisevate seemnete krabin heliga , mis saadab ukse avanemist .
Seesamil on ajaloos üldse värvikas taust .
Muistsed assüürlased uskusid , et nende jumalad jõid enne oluliste tegude sooritamist just seesamist valmistatud veini .
Antiik-Kreeka sõdurid närisid seesamiseemneid kui eriti energiarikast toitu enne otsustavaid lahinguid .
Seevastu Rooma leegionärid valmistasid seesami- ja köömnete seemnetest ergutavat ning toitvat segu .
Osas antiikkultuurides vaadeldi seesamiseemneid kui õnnetoovat sümbolit .
Vaid muistsed hiinlased olid praktilise meelelaadiga - nemad põletasid seesamiõli lampides ja lisaks valgusele said nad sellest ka tahma , millest omakorda valmistasid tinti .
Kõige olulisemad ongi seemned
Seesami seemned on kas pruunid , kreemjad , punased või isegi mustad .
Seemneid , mille õlisisaldus on 50 - 60 protsenti , kasutati eeskätt seesamiõli valmistamiseks .
Purustatud seemnetest eraldunud õli sobis hästi salvimiseks ehk naha sissemäärimiseks .
Tegelikult oli ammustel aegadel , kui kreeme ei tuntud , õliga määrimisel mitu eesmärki .
Esiteks - toorpressitud õli sisaldas mikroobide kasvu ja arengut pidurdavaid ühendeid ja kaitses nahka mitmete põletike eest .
Teiseks - kuumadel , päikesepaistelistel aladel , kus inimesed vanasti liikusid napis riietuses , täitis õli ka omalaadse päevituskreemi ülesannet .
Kolmandaks - naha võidmine õliga hoidis ära ka kuumale kliimale iseloomulike nahalõhede tekke .
Nähtavasti neist põhjustest tingituna kujuneski õliga määrimisest rituaalne kultus , mida tunti juba nii Antiik-Kreekas kui ka Roomas .
Nüüdisaegne kosmeetika kasutab seesamiõli eeskätt naha pehmendaja rollis .
Märke seesamiõli olemasolust võime leida erinevatest kreemidest , ihupiimadest ja armkoe taastusravi salvidest .
Ka nüüdisajal pole seesamiõli raviomadusi unarusse jäetud .
Mitmetes Aasia riikides kuulub seesamiõli põletushaavade raviks mõeldud salvide koostisse .
Veidi teistsuguse koostisega seesamiõli segud kiirendavad luumurdude paranemist .
Samuti on purustatud seesamiseemnete ja vee segust abi erinevate seedekulgla vaevuste leevendamisel .
Hiina rahvameditsiin soovitab seemneid tarvitada maksa ja neeru talitluse tugevdamiseks , juuste hallinemise pidurdamiseks , samuti rinnapiima vähesuse ja kõhukinnisuse korral .
Viimast soovitust saab mõista lähtuvalt seesamiõli lahtistavast toimest ning purustatud seemnekördi kiudainerikkusest .
Seemneid tarvitatakse keedisena või keedetakse koos riisiga kördiks .
Hiinas eelistatakse musta seesami seemneid , sest nende ravitoime on tugevam .
Seesamiseemnete energia- ja valgurikkusest lähtuvalt soovitatakse purustatud seemnetest ja süsivesikuterikastest puuviljadest valmistatud puderjat körti laste kosutusdieediks paljudes Araabia maades .
Seesamiõli mõjub soodustavalt vereloomele , stimuleerides punaste vereliblede tootmist .
Seletus peitub arvatavasti selle mikroelementide ( raud , tsink , vask , nikkel ) mõõdukas sisalduses .
Kuulus seesamiõli
Seesamiõli on teiste õlidega võrreldes mõnevõrra kallim toiduaine .
Seemnetest pressitud õli sisaldab pea võrdselt - 40 protsenti ja 40 protsenti - polü- ja monoküllastamata rasvhappeid , tunduvalt vähem aga küllastatud rasvahappeid .
Tõsi , õli biokeemiline koostis sõltub nii taime sordist kui ka kasvutingimustest .
Õli eritiheduseks on 0,9191 g/cm 3  .
Ka vastav arvnäitaja , millega iseloomustatakse polüküllastamata rasvhapete suhet küllastatud rasvhapetesse , on seesamiõlil suhteliselt kõrge , jäädes 2,5 piiridesse .
Vaatamata suurele polüküllastamata rasvhapete hulgale on seesamiõli hapniku , valguse ja soojuse rääsumist kiirendavale toimele suhteliselt vastupidav .
Siit ka seletus , miks see õli on väga populaarne just sooja kliimaga maade majapidamistes .
Edukuse võti peitub õli kõrges looduslike antioksüdantide ( sesamiin , sesamoliin ja sesaminool ) sisalduses , mis olemuselt on fenoolsed ühendid .
Külmpressitud seesamiõlil on omapärane hõrk pähklimaitse ja see toiduaine sobib nii salatikastmetesse kui ka soojade toitude ning küpsetiste valmistamiseks .
Kõige rohkem kasutavad seesamiõli toitude valmistamisel India , Araabia , Jaapani , Hiina ja Mehhiko kokad .
Tõsi , puhast seesamiõli tarvitatakse vähem , tavaliselt segatakse kokku erinevad õlid , selleks et saada rikkalikum maitsebukett ja leevendada põhiõli liiga intensiivset lõhna .
Kuid vahel lõigatakse õli omapärasest lõhnast ja maitsest ka kulinaarset kasu .
Näiteks Hiina köögis kasutatakse spetsiaalselt seesamiõli , mis annab toitudele , peamiselt just suppidele , erilise lõhna .
Samuti leiab kõnealune õli tänu eripärasele lõhnale ja maitsele rakendust ka salatikastmetes ja marinaadides .
Tuntud-teatud halvaa
Teine ammune ja oluline seesami kasutusvaldkond on halvaa .
Halvaa on idamaise , arvatavasti Türgi päritoluga maiustus , mille nimetus tuleneb araabia keelest .
Esmane halvaa retsept sisaldas vähemalt kahte kohustuslikku komponenti - mett ja õlirikkaid seesamiseemneid .
Seemned purustati ja saadud puderjas mass segati ja vahustati meega ühtlaseks maiuseks .
Just seesamiseemned kindlustasid halvaale omapärase , kergelt pähkleid meenutava maitse .
Lisaks originaalhalvaale valmistatakse paljudes Araabia riikides seesamiseemnete puruksjahvatamisel ka erilist pastat , mis leiab kasutust erinevates rahvusroogades .
Väärtuslik toidupoolis
Maailmas hindavad seesamiseemneid vegetaarlased .
Aasias , kus taimtoitlus on väga levinud , kasutatakse seemneid erinevate riisist valmistatud toitude koostises .
Lisaks meeldivale maitsele on seesamilisand taimtoitlastele ka oluliselt vajalik , varustades organismi erinevate rasvhapete ja paljude vitamiinidega .
Unustada ei tohi sedagi , et seesami kaloririkkus aitab leevendada traditsioonilise taimtoidu energianappust .
Lisaks rasvollusele on seemnetes ohtralt metioniini- ja trüptofaanirikkaid valke ning seemnekestades leidub märkimisväärselt kaltsiumi .
Aasia kultuuriruumis tarbitakse seesamiseemneid peamiselt röstitult , kusjuures neile lisatakse kas soola või suhkrut ja nii saadakse omapärane maitselisand .
Toitude koostises on seesamiseemnetel auväärne koht ka Mehhiko köögis , kus neid kombineeritakse erinevate taim- ja lihatoitudega .
Eesti tarbija puutub toidulaual kõige rohkem kokku seesamiseemnetega , mida lisatakse erinevatele pagaritoodetele .
Küpsetistele seesamiseemnete raputamine pole siiski mingi hiljutine avastus , seda kasutasid pagarid juba enne meie ajaarvamist .
Näiteks Egiptuse hauakambrites on seinamaalinguid , kus muistne pagar raputab küpsetisele seesamiseemneid .
Kõnealuseid seemneid võib meil leida erinevatest mitmevilja leibadest-saiadest , kuid nad kaunistavad ka hamburgereid ja kukleid .
Et kuumutamisel omandavad seesamiseemned omalaadse pähkli maitse ja aroomi , siis muudab see lisand ka pagaritooted suupärasemaks .
URMAS KOKASSAAR ( 19639 on Tartu Ülikooli Molekulaar- ja Rakubioloogia Instituudi lektor .
Pildid :
- .
Seesami seemned .
Sulev Kuuse foto
Michael Baigent
Richard Leigh
Henry Lincoln
“ Püha veri ja Püha Graal ”
Olion 2001
Püha Graali vennaskond
Michael Baigenti , Richard Leighi ja Henry Lincolni raamat “ Püha veri ja Püha Graal ” on haarav lugemine .
Nagu mõni Robert Ludlumi põnevusromaan .
Esimesel pilgul jätab kõik lausa uskumatu mulje - nimesid , aastaarve , termineid , ordusid , suguvõsasid , salaseltse ja reaalseid juhtumeid tuleb kui küllusesarvest .
Raamatus on isegi oma salatoimikud !
Sic !
Infouputus on tõsine , raamatus on 576 lehekülge tihedat teksti .
Kõik see tahab jätta tõsiselt teadusliku mulje ning anda selge sõnumi - läbi ajaloo kestev saladus on paljastatud .
Nimelt oli Jeesusel Kristusel ja Maarja Magdaleenal ühine laps , kellel omakorda olid järeltulijad .
Salaorganisatsioon Siioni Prioraat on aga üritanud läbi ajaloo selle lapse järglasi maistele troonidele aidata .
Ja kirik , eriti katoliku kirik , on seda muidugi varjanud .
Tõde on Roomas asuvates Vatikani arhiivides peidus , aga papid ei taha seda kuidagi välja anda .
Varjavad tõde .
Loo tõestuseks tuuakse hulk ajaloos reaalselt elanud isikuid , kaas arvatud keegi Monsieur Philippe , kellest allpool juttu .
Rasputini eelkäija
Raamatu “ Püha veri ja Püha Graal ” leheküljel 213 , peatükis “ Siioni protokollid ” , räägitakse mehest , kelle nimeks Monsieur Philippe ja kel koos Papuse-nimelise isikuga olnud suur mõjujõud Vene tsaari õukonnas .
Nimelt tegutsenud Venemaal esoteeriline ehk siis ainult pühendatuile määratud enklaav .
See enklaav olnud väga mõjukas ja lausa reaalse jõuga .
Monsieur Philippe'i mentoriks ehk õpetajaks-nõuandjaks oli Papus - esoteerik , vabamüürlane ja hilisem vabamüürlaste suurmeister Prantsusmaalt .
Raamat laseb neid mehi paista kui suuri , tähtsaid ja ajalooliselt salapäraseid isikuid , kellel õnnestus olla maailma pöördeliste sündmuste keskpunktis .
Võib-olla olid nad isegi n-ö näppupidi juures , sest ilma Siioni Prioraadita ei juhtuvat maailmas midagi .
Eriti Euroopas .
Kas ka Euroopa Liidus ?
Lugedes Monsieur Philippe'i tegevusest Vene tsaari õukonnas , tundus see kuidagi tuttav olevat .
Võtsingi oma raamaturiiulist 1937. aastal trükitud teose “ Tsaaririik Maailmasõjas ” , mille kirjutanud Prantsuse diplomaat Maurice Paleologue , kes põlvneb viimase Kreeka keisri suguvõsa sellest harust , kes asus pärast Konstantinoopoli vallutamist türklaste poolt 1453. aastal elama Prantsusmaale .
M. Paleologue kirjeldab oma raamatu esimese osa VI peatükis 25. aprillil 1849. aastal sündinud Prantsuse kodaniku Philippe Nizier-Vachodi omapärast elukäiku .
Philippe Nizier-Vachod alustas oma teadlikku eluteed onu lihakarnis .
Nõiad , kaardimoorid , magnetisöörid ja kuutõbised tõmbasid teda juba nooruses tugevalt enda poole .
Philippe Nizier-Vachod alustas oma praksist okultistliku arstiteadusega ja päris edukalt .
See jälle ei meeldinud pärisarstidele .
1887. aastal trahviti Philippe Nizier-Vachod'i Lyonis ebaseadusliku ning ebateadusliku arstitegevuse praktiseerimise pärast .
Sama karistus tabas teda 1890. ja 1892. aastal .
Tema klientuuri moodustasid käsitöölised , poodnikud , majahoidjad , köögitüdrukud , hiljem ka hästirõivastatud daamid , kohtunikud , näitlejad , ohvitserid , isegi preestrid .
Siis saabus Prantsusmaale Vene tsaar Nikolai II koos saatjaskonnaga .
Kohemaid võlus Monsieur Philippe tsaari ja tolle abikaasat , kes mehe oma õukonda kutsusid - Rasputinini jäi veel hulk aastaid aega .
Vene õukonnas praktiseeris Monsieur Philippe hüpnoosi , ennustamist ja inkarnatsiooni .
Eriti julgustas ta tsaari tegelema surnute väljakutsumisega ja surnud olevat rääkinud just seda , mida tsaar kuulda tahtis .
Tema tegevuse tipuks oli Vene tsaarinna tulevase lapse - poja - soo määramine ja loote arendamine tsaarinna soovide järgi !!!
Selleks kasutanud ta salaarstiteaduse kõige tähtsamaid võtteid ja ka tähetarkust .
Uskumatu , aga tõsi !
Krahh saabus 1902. aasta 1. septembril , kui rasedaks jäänud tsaarinna Aleksandrat tabas ränk valuhoog .
Monsieur Philippe sattus segadusse ja üritas seletada , et tsaarinna polnudki tegelikult rase , vaid närvisüsteemi füsioloogilised häired andsid alust seda arvata .
Lõpuks sattus ta lihtsa mehena õukonna poliitilistesse intriigidesse ning 1903. aastal vallandati Monsieur Philippe tsaari teenistusest .
Ta saabus tagasi oma viletsasse korterisse Pariisis ja jätkas seal poolelijäänud praksist .
2. augustil 1905. aastal Monsieur Philippe suri .
Mida selle mehe tegevusest arvata ?
Meilgi on kohalikke Monsieur Philippe ' isid jalaga segada .
Teateid nende tegevusest leiame ajalehtede tagakülgedelt , võime lugeda tänaval laternapostidele liimitud paberitelt : aitan kiilaspäisuse , ülekaalulisuse , paha silma , kõhuhädade ja needuse vastu .
Iseseisvuse aeg on selliseid isikuid jõudsalt juurde sigitanud .
Mõned võtavad neid tõsiselt , enamik mitte .
Kuid graali-raamat vaikib Monsieur Philippe'i tegevusest Venemaal .
Graali-raamatul ei ole vaja selle mehe veidrat elu ja tegevust , on vaja ainult väikest lõiku , mis seotud tsaari perekonnaga .
Sest see on kõige tähtsam , kuna seda annab vormida oma uskumatu loo tõestuseks .
Seevastu mehe igapäevase tegevuse kirjeldamine jätaks saladuse paljastamisele veidi veidra maitse .
Kujutame ette olukorda , kus paarisaja aasta pärast hakkab keegi kirjutama lugu Eestist , kasutades algallikatena kohalike Monsieur Philippe'ide kirjatükke , “ Maalehes ” ilmunud Igor Mangi ennustusi ja koltunud ajalehti / ajakirju .
Ehk tulevikus loetaksegi sellest , “ kuda Estlandis Püha KeRe preestrite poolt Talle linnas korraldatud surma- ja elutantsu müsteeriumi käigus ajakirjanik Inga Raitar kirjandusliku ilmutuse sai , mistõttu habemega Osama bin Ladenit Kristuse teiseks tulemiseks pidas ” ( vt Eesti Ekspress 12 , 21 . märts 2002 ) .
Harry Välja
Kairi Kreegipuu
Üleüldist looduse mitmekesisust arvestades on mehed ja naised pigem sarnased kui erinevad .
Samas on tänapäevalgi piisavalt andmeid selle kohta , et poisse ja tüdrukuid ootab ees mitmeski mõttes erinev tulevik , näiteks eluiga , vaimne ja füüsiline tervis .
Ajast aega on üritatud ennustada , kas veel sündimata laps on poiss või tüdruk .
Näiteks viitavat raseduse algusaegade hommikune iiveldus tüdrukule või konkreetne ümmargune pall-kõht poisile .
Tänapäeval on tulevase ilmakodaniku sugu ennustada püüdev rikkalik rahvapärimus unustusehõlma vajumas .
Juba üsasisese arengu keskel suudavad arstid ultraheli abil vanematele öelda , kes neil sünnib .
Seda muidugi juhul , kui beebi soostub ennast sobivalt näitama .
Ning loomulikult esineb ka eksimisi , mis on küll peamiselt ühesuunalised .
Sellele vaatamata tahab enamik tulevasi lapsevanemaid kingipaki siiski avada ja laseb endale lapse soo teatavaks teha .
Huvitav , miks ?
Tegelikult väidavad vanemad ju otsekohe , et neil on täiesti ükskõik , kumb sünnib - peaasi , et laps oleks terve .
Mõlemal juhul on neil kummalisel kombel õigus .
Meie ühiskond on viimastel kümnenditel muutunud palju liberaalsemaks ning juba kaua aega ei pea vanemad kasvatama pojast kohapärijat või kütti ning tütrest ilmtingimata toimekat perenaist , kelle haridustee piirdub külakooliga .
Ka kummagi soo jaoks sobivaks peetavate tegevusalade ring on oluliselt laienenud .
Isegi soo hilisem vahetamine pole välistatud .
Samas on tänapäeval piisavalt andmeid selle kohta , et poisse ja tüdrukuid ootab ees mitmeski mõttes erinev tulevik , näiteks eluiga , vaimne ja füüsiline tervis .
On ilmnenud , et mehe isiksus erineb naise isiksusest süstemaatiliselt .
Naised ütlevad end olevat neurootilisemad , inimsõbralikumad , soojemad ja tunnetele avatumad , mehed aga omakorda kehtestavamad ning ideedele avatumad .
Sellised tulemused on saadud 26 kultuuris , kasutades üht ja sama mõõtvahendit - isiksuse viit faktorit hindavat testi NEO-PI , mille autoriteks on Paul Costa Jr.
ja Robert McCrae .
Terve rida neurootilisusega - emotsionaalse ebastabiilsuse ehk ärevuse , vaenulikkuse , masenduse , ebakindluse , impulsiivsuse ja haavatavusega - seotud häireid , näiteks üldistunud ärevushäire , paanikahäire , foobiad , depressioon , piiripealne isiksusehäire ja teised , on levinumad naiste seas .
Samas teevad mehed sõltuvalt vanusegrupist 3 - 7 korda sagedamini enesetappe kui naised .
Järgnev on pisike sissevaade meeste ja naiste vahelistesse erinevustesse 1 , mis psühholoogias vaimse tegevuse vallas avastatud on .
Rõhutagem ka , et käesolev ülevaade ei lähtu võrdsuse või mingist muust ideoloogiast , vaid püüab lihtsalt näidata , millised tulemused on uurimuste käigus ilmnenud .
Erinevuste fikseerimine on esimene ja seejuures väga vajalik samm selleks , et leida üles nende erinevuste põhjused .
Edasi tuleks proovida vähendada varieeruvuse “ kunstlike ” allikate mõju ning igati taunida stereotüüpset suhtumist inimestesse .
Vaimne võimekus
Meeste ja naiste vaimset võimekust lahates tuleks kõigepealt kokku leppida , mis asi vaimne võimekus on .
Vaimsete võimete ehk intelligentsuse all tuleb siinkohal mõista loomulikku eeldust midagi omandada , mõista või teada .
Levinud on Raymond B. Cattelli ( 1905 - 1998 ) poolt kasutusele võetud intelligentsuse jagamine liikuvaks või voolavaks võimekuseks ehk eelduseks omandada uusi teadmisi ja oskusi , ning kristalliseerunud võimekuseks ehk juba omandatud teadmisteks .
Sir Francis Galton ( 1822 - 1911 ) pidas kõige olulisemaks üldvõimekust - taiplikkust , arusaamisvõimet , oskust mõelda abstraktselt .
Ka faktoranalüüsi isa Charles Spearman ( 1863 - 1945 ) pidas üldvõimekust ajuenergiaks , mille abil kõiki operatsioone teostatakse .
See “ energia ” avaldub , küll erineval määral , inimese mis tahes oskuses ja ka klassikalistes akadeemilistes võimetes , milleks on näiteks verbaalsed , matemaatilised ja ruumilised võimed .
Niisuguse “ energia ” üks otsene näitaja võiks olla näiteks vaimsete protsesside kiirus , sealhulgas ka aeg , mis inimesel kulub reageerimiseks mingile ootamatult ilmuvale asjaolule .
Edaspidi tuleb juttu üsna erinevatest võimekusest külgedest , peamiselt siiski sooliste erinevuste kontekstis .
Juuresolev skeem ( iqstr . ppt ) selgitab , kuhu üks või teine võimekuse valdkond psühholoogias kuulub .
Edukuse ennustaja
Polegi mõtet eitada , et on olemas veel terve rida erivõimeid ja - oskusi .
Näiteks võime keelt torru ajada , noodist laulda või peast kümnekohalisi arve korrutada .
Küllalt suur uurimuste hulk lubab siiski väita , et üldvõimekus on osaline neis kõigis ning üldse kõige olulisem edukuse ennustaja paljudes valdkondades .
Nüüdisaegses ühiskonnas määrab just nimelt üldine vaimne võimekus rohkem kui mis tahes muu üksiktunnus ära sissetulekute taseme .
Päritoluperekonna rikkus , väärikad sugulased kõrgetel kohtadel , silmapaistev andekus mingis kitsas valdkonnas või õnnelik juhus ei tule muidugi kunagi kahjuks .
Siiski on keskmiselt kasulikum sündida nutika , kuid vaesena , mitte aga rumala , ent rikkana .
Selle kõrval , keda inimene teab , muutub üha olulisemaks see , mida ta teab .
Seda kinnitavad ka USA-s läbi viidud uuringud , mis käsitlesid samast perest pärit laste sissetulekuid ja kus leiti , et vaimselt võimekamate sissetulekud ületavad märkimisväärselt vähem võimekate omi .
Tõenäoliselt valivad tagasihoidlike võimetega ja silmapaistvate võimetega inimesed ka erinevad ametid , edasine on aga juba selle valiku loomulik jätk .
Nii on , kuid see pole mitte kogu tõde !
Andekamad teenivad isegi samas ametis rohkem kui kesisemate võimetega inimesed .
Pole ka imestada , sest taiplik uksehoidja suudab lisaks ukse avamisele ja sulgemisele veel ka klientidega meeldivalt suhelda , neid meeles pidada , asjalikult ja täpselt nõu anda ja konflikte lahendada .
Elus on tihti kiire
Nagu eespool mainitud , väljendab paljude uurijate , näiteks Galtoni , James McKeen Cattelli ( 1860 - 1944 ) , Arthur Jenseni ( s 1923 ) või Hans Jürgen Eysenck'i ( 1916 - 1997 ) arvates ( üld ) intelligentsust piisavalt hästi vaimsete protsesside kiirus .
See tähendab , et kuigi rahva kujutluses on professor üks lõpmata hajameelne , kuigi väga tark mees , erineb andekas inimene vähem andekast just selle tõttu , et suudab kiiremini probleeme lahendada .
Probleemide all tuleb mõista nii elus ettetulevaid olukordi kui ka midagi hoopis üldisemat - informatsiooni tajumist , eristamist , selekteerimist ja analüüsimist .
Tänapäeval arvatakse , et selle tagab aju omadus levitada erutust kiirelt ja ilma vigadeta ühest piirkonnast teise .
Piiramatu ajavaru korral võivad kõik edukaks osutuda .
Elus aga on tihti nii , et oodata ei saa .
Õnneks on psühholoogial ette näidata rohkem kui 120-aastane vaimsete protsesside kiiruse mõõtmise kogemus .
Mida keerulisem on ülesanne , mille lahendamiseks kulunud aega mõõdetakse , seda suurema tõenäosusega on võimalik teha järeldusi testisooritaja üldise andekuse kohta .
Tavaliselt pole korrelatiivne seos nende kahe muutuja vahel ülearu kõrge , ulatudes vaid -0,3 -ni , mis psühholoogias on aga täiesti talutav suurusjärk , kuid praktikas ei luba siiski traditsioonilisi võimekusteste nupulevajutamistega asendada .
Teisalt on lahendamiskiiruse seos võimekusega ilmnenud väga erinevates eksperimentides , mis viitab sellele , et närviprotsesside kiirus võib olla vaimsete protsesside bioloogiline alus .
Vähemalt seniks , kuni leitakse midagi paremat ja stabiilsemat .
Mõned näited taolistes katsetes kasutatavatest ülesannetest - kahe kriipsu pikkuse võrdlemine ; otsustamisülesanne , mil stiimulid esitatakse ülilühikeseks ajaks , vaid 20 - 200 millisekundiks ; käe liigutamine selle tulukese juurde , mis hetkeks põlema süttis ; harjutamine üht liiki stiimuliga , siis teise , rohkem või vähem erineva esitamine , kusjuures selle vaatamine või pilgu ärapööramine näitab eristusvõimet ning meetod on rakendatav eelkõige siis , kui verbaalne instrueerimine pole võimalik .
Tegelikult ongi selliste imelihtsate ülesannete kasutamise üks eeliseid see , et neid saab rakendada madala võimekuse või puuete puhul , samuti väikelaste intellekti mõõtmiseks ehk arenguvõime ennustamiseks .
Vaimsete protsesside kiiruse kõrval on leitud teisigi bioloogilisi korrelaate , millega võimekus tundub seonduvat .
Näiteks olevat targematel suurem aju , kusjuures erinevused olla vaadeldavad ka pea ümbermõõdus .
Lisaks viitavat nupukusele lühinägelikkus , dendriitide ehk närviraku jätkete pikkus , ajukeskkonna suurem aluselisus ( pH > 7 ) , aju efektiivsem glükoositarbimine , mistõttu seda kulub vähem , ja palju muud .
Sugu ja taju
Lihtsa reageerimiskiiruse soolisi erinevusi illustreerib järgmine näide .
1997. aasta juunis-juulis soostusid vabatahtlikult psühholoogilistes eksperimentides osalema 115 noort naist ja 76 noort meest , kes tahtsid astuda Tartu Ülikooli Sotsiaalteaduskonda .
Nende üks ülesanne oli vaadata arvutiekraanil olevat punktikeste kogumit ning reageerida klahvivajutusega niipea , kui see kogum ühtlase juhusliku kiirusega juhuslikus suunas liikuma hakkab .
Ülesanne on imelihtne ning nõuab vaid pisut kannatlikkust ja tähelepanelikkust , sest juhul , kui punktid ei liigu , ei tohi ka reageerida .
Joonisel on viirutamata tulpadega tähistatud meeste ja naiste keskmine reaktsiooniaeg selles katses .
On näha , et mehed avastasid liikumise millegipärast kiiremini kui naised .
Absoluutnumbrites pole erinevus küll suur , umbes 30 millisekundit , kuid kiirusega 90 km/h liikuv objekt jõuab selle ajaga läbida 0,75 meetrit .
Kas sellisel lihtsal ja näiliselt mitte mingit vaimset pingutust nõudval ülesandel on mingisugune seos vaatleja vaimsete võimetega ?
Kõik sisseastujad sooritasid ka akadeemilise võimetetesti , mille tulemus kujunes verbaalsete , matemaatiliste ja geomeetriliste võimete , ajaloo- , kultuuri- ja ühiskonnatundmise ning inimese bioloogiaalaste teadmiste summana .
Viirutatud tulbad joonisel kajastavad meeste ja naiste akadeemilise testi keskmist tulemust .
Ilmneb , et mehed , kes olid ju kiirema reaktsiooniga , said sisseastumistestis naistest oluliselt rohkem punkte .
Seega on tõepoolest alust uskuda , et reageerimiskiirus ja vaimsed võimed on mingit moodi seotud .
Soolised erinevused ilmnevad seega juba üsna lihtsates valdkondades .
Tajumise kohta ongi teada , et lisaks stimulatsioonile endale , vanusele , hingeseisundile ja meeleorgani tervislikule olukorrale mõjutab ka tajuja sugu seda , milline tajukujund parasjagu tekib .
Naiste lõhna- ja maitsemeel on teravam ning lõhnamälu ja puutetundlikkus parem kui meestel .
Nägemises ja kuulmises on erinevused spetsiifilisemad , näiteks kohanevad naised pimedusega kiiremini kui mehed .
Üsna huvitav on see , et katses , kus osalejad pidid hindama , millal toimub kokkupõrge nende poole sõitva liiklusvahendiga , hindasid naised seda aega oluliselt lühemaks kui mehed , kuigi nii mehed kui naised alahindasid kokkupõrkeni jäävat aega .
Pole päris selge , kas naised tajuvad liikumist kiiremini või vahemaid lühemana .
Ajataju vallast on aga teada , et mehed hindavad ajaintervalle tegelikust lühemaks , naised pikemaks .
Kuigi “ tühi ” ootamiseaeg on igaühe jaoks liiga pikk , peaks see siiski eriti ränk taluda olema just naistele .
Sugu ja aju
Lisaks on teada , et inimese sensoorseid ja motoorseid funktsioone kontrollib enamasti keha vastaspoolel olev ajupoolkera .
See tähendab seda , et kuigi paremast kõrvast jõuavad närviteed mõlemasse ajupoolkerasse , on vasakule suunduv närvitee võimsam .
Kui siis näiteks dihootilise kuulmise testis esitada erinevaid sõnu samaaegselt mõlemasse kõrva , identifitseeritakse oluliselt täpsemini sõnu , mis on esitatud paremasse kõrva ehk siis peamiselt vasakule poolkerale , mis tegeleb verbaalse informatsiooni töötlemisega .
Samas tuntakse kergemini ära meloodiaid , kui need on esitatud vasakusse kõrva .
See ei tulene muidugi mitte kõrvade , vaid aju ehituse iseärasustest .
Nii meeste kui naiste aju on sel viisil ebasümmeetriline , kuid paljud katsed kinnitavad , et meeste ajupoolkerad on erinevamad kui naistel .
See aga võib tähendada , et naiste aju on vähem diferentseerunud või lihtsalt töötleb tänu suuremale hulgale valgeainele poolkerade vahel ( corpus callosum ehk mõhnkeha ) informatsiooni efektiivsemalt .
Siinkohal on paslik meelde tuletada , et kõnealused erinevused on statistilise iseloomuga , mis tähendab , et need ei võimalda teha järeldusi konkreetse poisi või tüdruku , mehe või naise kohta .
Loomulikult on meeste-poiste grupi ja naiste-tüdrukute grupi omadused suuresti kattuvad - sest üleüldist looduse mitmekesisust arvestades on mehed ja naised pigem sarnased kui erinevad .
Võimekusest on mõistlik mõelda analoogiliselt mingite teiste bioloogiliste tunnustega , näiteks pikkusega .
See tähendab , et kuigi mehed on keskmiselt pikemad kui naised , võib igaüks natuke ringi vaadates leida küllaga vastupidiseid näiteid .
Ning enamgi veel , kuigi pikkus seostub sageli inimese kaaluga ja näiteks jalanumbriga , st pikemad inimesed kaaluvad rohkem kui lühemad ning nad kannavad suuremaid kingi , pole needki seosed absoluutsed .
Mõnes järgmises Horisondis tuleb lähemalt juttu soolistest erinevustest traditsioonilisemates akadeemilistes võimetes ning nende erinevuste võimalikest põhjustest , ikka statistiliselt .
Olgu ka lisatud , et iga soovija võib ennast analüüsida ning oma võimeid 2001. aastal Tartu Ülikooli Sotsiaalteaduskonda astunute omadega kõrvutada näiteks Olev Musta ja Jüri Alliku brošüüri “ Tunne oma võimeid ” ( TÜ Kirjastus , 2002 ) abil .
KAIRI KREEGIPUU ( 1973 ) on Tartu Ülikooli doktorant .
1 Ameerika Psühholoogide Assotsiatsiooni soovituse kohaselt tuleks soolistest erinevustest rääkides kasutada sõna ' gender ' kultuuriliste ja ' sex ' bioloogiliste erinevuste märkimiseks .
Kui järgnevas tekstis ei selgu üheselt , et tegu on bioloogiliste erinevustega , tähendab see , et erinevuste päritolu pole täpselt teada .
Heino Arumäe
Maikuu on emadepäeva-kuu ja mais lõppes Teise maailmasõja vaenutegevus Euroopas .
Kas aga on üldse võimalik kujutleda midagi traagilisemat kui ema , kes enne vabasurma minekut mürgitab oma kuus last ?
Jutt on mõistagi Magda Goebbelsist , kelle eluõnn ja - õnnetus oli lahutamatult seotud tema mehe Joseph Goebbelsiga .
Sümpaatne nooruk ?
Joseph Goebbels sündis 29. oktoobril 1897 ühes Reinimaa väikelinnas .
Tema esivanemad nii isa kui ema liinis olid meistrimehed-töölised , isa töötas meistrina ühes väiksemas metallitoodete ettevõttes .
Noor Joseph , kellel oli kaks õde ja kaks venda , kasvas üsna kehvades oludes .
Siiski hoolitsesid vanemad , et ta saaks korraliku hariduse .
Lõpetanud 1917. aastal väga edukalt gümnaasiumi , kavatses katoliiklikes traditsioonides kasvanud nooruk õppida usuteadust , kuid astus lõpuks Bonni ülikooli filosoofiateaduskonda .
Isa napil toetusel , lisateenistust otsides ja sõjajärgse laose tingimustes näljaga võideldes , jõudis Joseph õppida ka Freiburgis , Würzburgis , Münchenis ja lõpetas 1920. aastal Heidelbergi ülikooli .
Aasta hiljem kaitses ta samas dissertatsiooni ja sai filosoofiadoktori kraadi saksa kirjanduse alal .
Goebbelsi noorusaastate kohta ei ole midagi halba väidetud .
Ta käis kirikus ja tundis vajadust pihtida .
Peagi täitis pihiisa rolli sügavalt isiklik päevik , mille tookordsed sissekanded polnud mõeldud avaldamiseks , hilisemate aastate päevikutega oli juba teine lugu .
Päeviku põhjal otsustades oli tegemist üsna sümpaatse noorukiga , kes mõtiskles elueesmärkide ja ühiskondlike probleemide üle .
Lähtekohtadeks olid muidugi tema enda sotsiaalsest seisundist tingitud isiklikud kogemused .
Maailmavaatelt oli ta kõigepealt sotsialist , kes unistas paremast maailmakorrast .
Iseloomustav on seik , et 1923. aastal töötas ta Dresdeni panga Kölni filiaalis , kuid lahkus sealt peagi , sest ei suutnud taluda rahamaailma õhkkonda .
Ta hindas Leninit ja leidis , et just see mees tegi lõpu tsaarivõimule ja vabastas vene talurahva feodaalajast pärit ikkest .
Kuid samas oli Goebbels ka rahvuslane ja tema tookordseid tõekspidamisi on nimetatud isegi natsionaalbolshevismiks .
Küllap olid rahvusluse ideed üheks teguriks , mis viisid Goebbelsi koostööle Hitleriga .
Goebbels ja Hitler
Goebbels tundis kirjamehe kutsumust , kuid kirjanikku temast ei saanud .
Küll aga leidis ta tööd ajakirjanikuna .
Kas oli see pooleldi juhus või teadlik valik , kuid alates 1924. aastast töötas ta Rahvussotsialistliku Saksa Töölispartei ( NSDAP ) väljaannete juures ja tõmmati üha enam kaasa natsliku partei tegevusse .
See aga tähendas , et varem või hiljem pidi ta kohtuma ka Adolf Hitleriga .
Pärast “ Mein Kampfi ” lugemist kirjutas ta päevikusse : “ Mis mees on õieti Adolf Hitler - plebei või jumal ?
Kristus või tema prohvet ? ”
Kõigepealt ei jaganud Goebbels Hitleri järsult antikommunistlikke vaateid .
Sotsialistina põlgas ta vana kapitalistlikku süsteemi ja oletas , et bolshevike võim Venemaal võib näidata teed uuele maailmakorrale .
Lisaks ei kujutanud Goebbels ette , et Inglismaa võiks kunagi saada Saksamaa liitlaseks , nagu Hitler sellest unistas .
Natside omavahelistel diskussioonikoosolekutel astus Goebbels isegi otseselt välja Hitleri mõningate tõekspidamiste vastu , kuid kõik see oli ajutine .
Goebbelsi ja Hitleri esimene kohtumine toimus 1925. aastal ja nende lähenemine algas 1926. aasta aprillis .
Ühel Münchenis toimunud parteimiitingul pidas Goebbels kaks ja pool tundi kestnud kõne , mis viis kuulajad ekstaasi .
Ta kirjutas päevikusse : “ Ma andsin neile kõik , mis mul oli .
Nad sattusid vaimustusse , röökisid ja märatsesid ning siis Hitler embas mind .
Tal olid pisarad silmis .
See oli õnnelik hetk . ”
Järgneval päeval vestles Hitler Goebbelsiga kolm tundi .
Tulemus fikseeriti päevikus järgnevalt : “ Ta veenis mind kõikides punktides .
See on suur isik ja seda igas suhtes .
Hiilgav mõistus !
Ta on vääriline olema Führer !
Ma kummardan tema kui gigandi ja poliitilise geeniuse ees ! ”
Et Goebbels vaevles tookord heitlike mõtete meelevallas ja langes ajuti pessimismi , tundis ta vajadust tugineda millelegi kindlale , leida autoriteetne juht , kellele võiks kõhklusteta järgneda .
Selliseks tõeliseks juhiks jäi Adolf Hitler , kellele ta püsis truu elu lõpuni .
Goebbels võttis vastu Hitleri ettepaneku ja asus 1926. aasta sügisel Berliini Gauleiteri kohale .
Nii nimetati tookord NSDAP piirkondlike organisatsioonide juhte .
Hiilgava oraatori , ajakirjaniku ja propagandistina kujunes Goebbels NSDAP juhtkonnas asendamatuks isikuks .
1927. aastal sai ta natside peamise võitluslehe “ Der Angriff ” toimetajaks , 1928 , 1930 ja 1932 valiti Riigipäeva liikmeks ning pärast Hitleri võimuletulekut 1933. aastal nimetati propaganda- ja rahvaharidusministriks .
Goebbels ja kaunitarid
Välimuselt ei olnud Joseph Goebbels mingi Apollo ega Adonis .
Ta oli lühikesekasvuline ja kõhetu ning isegi oma parimail päevil kaalus vaevu 50 kilo .
Kui ta eemalt vaadates üldse millegagi silma paistis , siis vaid oma lonkamisega - parem jalg oli vasakust tervelt 10 cm lühem .
Põhjuseks on peetud sünnipärast ebanormaalsust , kuid teisalt viidatakse lapsepõlves põetud poliomüeliidile ehk lastehalvatusele .
Oli kuidas oli , kuid Goebbels kannatas oma füüsilise ebatäiuslikkuse pärast rängalt .
Ta kandis küll spetsiaalseid paksu tallaga jalanõusid , kuid ei suutnud lonkamist vältida .
Hiljem Hitleri lähikondlasena oli tal läbimarss auvahtkonna eest tõeline piin .
Küllap mõjutas füüsiline puue Goebbelsi iseloomu , karastas tahtejõudu , kuid põhjustas alaväärsustunde , äratas ka ohtlikku fanatismi .
Nooruses tegeles ta spordiga , oli tubli ujuja ning aerutaja .
Nagu Hitleri , nii on ka Goebbelsi puhul kinnitatud , et tal oli suurel määral mingisugust magnetilist isiksuse jõudu ja võlu ning ta suutis kergesti võita nii üksikisikute kui rahvahulga poolehoiu .
Tal olevat olnud meeldiv meloodiline hääl , väljendusrikkad säravad silmad , võime vaimustuda ja täie hingega oma seisukohti kaitsta .
Lisaks omandas ta kiiresti silmapaistva oraatoriande ja näitlejavõime .
Kui Eesti ajakirjanikud 1937. aasta sügisel Berliinis J. Goebbelsiga kohtusid , jäid Eduard Laamanile meelde tema näos domineerivad põlevad silmad ja hoogne innustunud kõnelemisviis .
Ühe Tallinna ajalehe peatoimetaja tähendas : “ Tal on sarmi ! ”
Niisiis polegi imestada , et Goebbels naistele meeldis .
Tudengipõlves oli ta sügavasti armunud ühte neidu , kuid mõnda aega kestnud romanss ei saanud lõppeda õnnelikult .
Noor daam kuulus märksa kõrgemasse seltskonnakihti kui virelev tudeng ja pooltöötu haritlane .
Hilisemas elus tundis Goebbels suurt nõrkust väga erinevatest ühiskonnakihtidest pärit kaunitaride vastu .
Kui ta saavutas tuntuse ja hiljem kõrge riikliku positsiooni , oli ta pidevalt ümbritsetud kunstirahvast , näitlejannadest ja filmidiivadest ega suutnud paljudegi võlule vastu panna .
Asjatundjad kinnitavad , et naised jooksid Goebbelsile üksteise võidu lausa tormi .
Niisiis polnud tal vaja rakendada mingeid ähvardusi ega mõjutusvahendeid , nagu näiteks Lavrenti Beria seda tegi .
Muide , 1938. aastal koostas üks Goebbelsi alluv propagandaministeeriumist oma shefi armukeste loetelu , mis sisaldas 36 nime .
Abieluõnn
1930. - 1931. aastal tutvus Goebbels Berliini kõrgemasse seltskonda kuuluva silmapaistva naise Magda Quandtiga .
Magda oli sündinud 1901. aastal , õppinud ühes katoliiklikus kloostrikoolis Belgias , lõpetanud keskkooli Berliinis ning saanud viimase seltskondliku lihvi ühes kõrgetasemelises aristokraatlikus pansionaadis .
Kord kohtus ta juhuslikult suurtööstur Günther Quandtiga , kes temasse tõsiselt kiindus .
Asi lõppes abiellumisega .
Magda oli tookord 19 , Günther ligi 25 aastat vanem .
Kuigi mees nägi väga hea välja ja oli meeldiv inimene , osutus abielu siiski ebaõnnestunuks .
Magda unistas hiilgavast seltskondlikust elust , kuid tööga ülimalt koormatud mehel polnud selleks lihtsalt aega .
Poja Haraldi sünd lükkas lahutuse edasi 1929. aastani .
Kord sattus Magda ühele Goebbelsi poolt korraldatud miitingule , mis osutus suurejooneliseks teatraalseks etenduseks .
Goebbelsi hiilgav kõne , rahva vaimustus ja kogu suures saalis valitsev atmosfäär avaldasid nii suurt mõju , et Magda , kes seni oli igasugusest poliitikast kõrval seisnud , kirjutas avalduse NSDAP liikmeks astumiseks .
Ilus , intelligentne ja rikas daam äratas Berliini natside seas suurt tähelepanu .
Kui Goebbels temaga esmakordselt kohtus , oli ta Magdast tõsises vaimustuses .
Ta pakkus Magdale tööd erasekretärina paariks tunniks päevas .
Nii algas romaan , mille esimene peatükk lõppes Joseph Goebbelsi ja Magda Quandti abiellumisega 12. detsembril 1931.
Laulatusel oli tunnistajaks Adolf Hitler .
Viimane suhtus Magda Goebbelsisse suure lugupidamisega ja viibis meeleldi tema seltskonnas .
Magda võitis aastatega “ kolmanda riigi ” esimese daami positsiooni .
Magda Goebbelsit tundnud inimesed on temale andnud positiivse ja isegi ülistava iseloomustuse .
On rõhutatud , et ta polnud mitte üksnes ilus , vaid ka võluvalt rõõmsameelne ja seltskondlikult meeldiv inimene , kes täitis suurepäraselt nii ema kui külalislahke majaperenaise rolli .
Ta oli oma mehesse tõsiselt armunud ning tasakaaluka ja aruka naisena suhtus Josephi kõrvalhüpetesse vajaliku huumoriga .
Magda ja Joseph Goebbelsi abielust sündis aastail 1932 - 1940 kuus last : viis tütart ja poeg .
Ja abielukriis
1936. aastal tutvus Goebbels tshehhi filmitähe Lida Baarovaga .
Tegemist oli noore kaunitariga , kes üldtuntud Gustav Fröhlichi partnerina oli saavutanud suure populaarsuse .
Kinoringkondades kõneldi Baarova ja Fröhlichi lähematest suhetest ning ennustati nende peatset abiellumist .
Kuid juhtus nii , et Goebbelsite ja Fröhlichi suvilad asusid lähestikku ning kord kutsus Magda naabri ja tema veetleva kaaslase teed jooma .
Sealt algas Goebbelsi ja Baarova lähem tutvus , mis muutus üha sügavamaks ja tõsisemaks .
Mõlemale näis , et nad teineteiseta enam elada ei saagi .
Kui suhe oli kestnud juba kaks aastat ja äratas laiemat tähelepanu , otsustas Magda tegutseda .
Tema tõsine jutuajamine Baarovaga kulges hoopis teisiti kui viimane oli kartnud .
Magda kinnitas , et ta tunneb oma mehe nõrkust ilusate naiste vastu .
Kujunenud olukorras tuleb juhtunuga leppida ja mõlemad naised võivad saada sõbrannadeks .
Kuid ühes oli Magda raudne : Baarova ei tohi kahjustada laste elu .
Seepeale valasid mõlemad naised pisaraid ja rahu näis olevat majas .
Skandaal avalikkuses aga paisus ja lahutus näis vältimatuna .
Kord rääkis Magda kujunenud olukorrast Göringi abikaasale , see oma mehele ja viimane Hitlerile .
Führer oli muidugi pahane ja korraldas Goebbelsile peapesu .
See aga kinnitas , et armastab Baarovat , soovib temaga abielluda ja on kohe valmis ministrikohalt lahkuma .
Lõpuks korraldati asi nii , et Baaroval keelati poole aasta jooksul Goebbelsiga kohtumine ja ta saadeti Saksamaalt välja .
Kui Berliini politseiülem talle sellest teatas , vajus filmitäht minestunult kokku .
Niisiis näis lõppevat kõik hästi , kuid saatuse teed on isemeelsed : lahutus oleks päästnud Magda Goebbelsi ja tema lapsed surmast .
Lonkav Mefisto Hitleri kurja geeniusena
Lähem kontakt Hitleri ja teiste natsliku liikumise juhtidega , võitlus võimu pärast ja võim ise muutsid Goebbelsi täiesti uueks inimeseks .
Kunagisest naiividealistlikust noorukist polnud enam jälgegi , partei esipropagandistina oli ta üldkehtivad humanitaarsed ja eetilised printsiibid unustanud .
Goebbels pidas täiesti loomulikuks igasugust valet , võltsingut ja alatust , kui need vaid teenisid natsliku rezhiimi huve või olid kasulikud temale endale .
Just Goebbels oli see mees , kes oskusliku propagandaga lõi müüdi Hitlerist kui eksimatust Führerist .
Ta ise ning tema poolt loodud ja juhitud võimas propagandaaparaat kujutasid Hitlerit kui üleloomulike võimetega üliinimest , kes aga samal ajal olevat tavaline kodanik rahva seast .
Natslik propaganda kujutas Hitlerit ületamatu asjatundjana kõikidel riikliku elu aladel , eriti ülistati tema võimeid rahvusvahelises poliitikas ning väejuhitalenti .
Teadagi oli Goebbels oma ametikoha tõttu “ kolmanda riigi ” avaliku sõna ülemtsensor ning kogu kultuurielu ideeline juht ja kontrollija .
Tema poolt juhitud ministeeriumi osakondade arv tõusis 1942. aastaks neljateistkümneni ning sellel oli riigis 32 osakonda .
Mainitud osakonnad kontrollisid ajakirjandust , raadiot , kino , teatrit , kirjastustegevust , kunsti , muusikat jne . tõstes esile “ aaria ” kultuuri ja võideldes “ juudi ” ning “ dekadentlike ” kunstinähtuste vastu .
Goebbelsi ilmselt suurimaks kuritööks oli juudivastaste meeleolude õhutamine sakslaste seas .
Just teda on peetud peategelaseks , kelle poolt õhutatud kihutustöö tulemusena võidi 10. novembril 1938 korraldada massiline pogromm , mis ajalukku on läinud Kristallöö nimetuse all .
Tõsi küll , oli üks valdkond , mille propageerimisel ta Hitleriga kaasa ei läinud , nimelt sakslaste kui väljavalitud rassi ülistamine .
Põhjuseks on peetud nii selle idee enda tobedust kui ka asjaolu , et Goebbels ise ei andnud kuidagi põhjarassi kuuluva kangelase mõõtu välja .
Kuid Goebbelsi kurjakuulutavas tegevuses oli veel üks oluline tahk .
Asjatundjad on kinnitanud , et just tema oli üks nendest vähestest isikutest Hitleri lähikonnas , kes suutis mõjutada Führerit ennast - ja seda negatiivses suunas .
Asi oli selles , et Goebbels oli vaheda mõistusega intellektuaal , kes vaimselt seisis kõrgemal nii Hitlerist kui tema lähemast kildkonnast .
Lisaks omas ta kuratlikku võimet inimesi mõjutada ja teha seda väga erineval ning vähemärgataval moel .
On uskumapanevalt väidetud , et ajuti suutis ta Hitlerile suurt mõju avaldada ning seetõttu on tema kohta kasutatud iseloomustusi nagu lonkav Mefisto , kuradi advokaat , Hitleri kuri geenius jne .
Samas on raske mõista Hitleri isiksuse tohutut mõju Goebbelsile , nagu seda uurijad kinnitavad .
Näiteks mõistis ta taibuka mehena suhteliselt varakult , et sõda on kaotatud , kuid jäi Hitlerile siiski surmani truuks .
Küllap ta mõistis , et tal teed tagasi lihtsalt ei olnud .
Hoopis raskem on leida selgitust Magda Goebbelsi teguviisile .
Esile on tõstetud tema piiritut truudust Hitlerile ja natsionaalsotsialismile , kusjuures tuleb lisada , et ta selle rezhiimi tõelist olemust ilmselt ei tundnudki .
Saatuslik otsus
1945. aasta 22. aprilli õhtupoolikul kolis Goebbelsite perekond Riigikantselei aias asuvasse Hitleri punkrisse .
See oli sügavale maapõue rajatud kahekorruseline betoonehitis , ülemisel korrusel oli 12 ja alumisel 18 väikest toakest .
Punkri tähtsaimad asukad olid Hitler , Eva Braun ja Goebbelsite pere .
Aprilli lõpupooleks kujunenud olukorras , kui lahingud käisid juba Berliinis endas , kõneles Hitler eelseisva enesetapu paratamatusest .
Tema lähemad kaaslased otsisid samal ajal võimalusi jalga lasta , kuid Magda ja Joseph Goebbels otsustasid oma Führerile ka surma järgneda .
Muide , kui Magda Hitleri otsusest kuulis , palus ta põlvili heites , et too enesetapust loobuks , kuid mõistis samas vabasurma paratamatust .
Mis aga kõige traagilisem - Magda Goebbels otsustas surma kaasa võtta ka lapsed .
Goebbelsi perekonna surma kohta oli aastakümnete vältel avaldatud erinevaid ja osalt ka südantlõhestavaid kirjeldusi .
On väidetud , et lastele andis mürki isa , et vanemad lapsed olevat teadnud , milline saatus neid ootab jne .
Tänapäeval , eriti pärast paljude Moskva saladokumentide avaldamist , on see küsimus enam-vähem selge .
Ei tohiks olla kahtlust , et laste mürgitamist pidas vajalikuks just nende ema .
Mitu isikut eesotsas Hitleri ja laste isa Josephiga püüdsid teda asjatult veenda sellest ideest loobuma .
Muide , oma surmaeelses kirjas vanemale pojale , kes tookord oli Prantsusmaal liitlaste käes sõjavangis , rõhutas Magda seda asjaolu ka ise .
27. aprilli õhtul kogus Hitler veel truuks jäänud kaastöölised kokku ja teatas enesetapu otsusest .
29. aprillil toimus Hitleri ja tema kauaaegse , kuid varjus püsinud elukaaslase Eva Brauni abiellumistseremoonia .
30. aprilli pärastlõunal laskis Hitler endale kuuli suhu , Eva võttis mürki .
Magda Goebbels , kartes , et ta ei suuda oma otsust ellu viia , palus 27. aprillil abi hambaarst dr. Helmuth Kunzilt .
1. mai õhtul oli dr. Kunzil laste surma teemal juttu nii nende isa kui emaga .
Ta tegi mõlemale ettepaneku viia lapsed Punase Risti hospidali .
Seekord ütles ka Joseph : “ See pole võimalik , nad on siiski Goebbelsi lapsed . ”
Kella poole üheksa paiku läksid Magda ja dr. Kunz juba voodisse heitnud laste juurde ja viimane süstis neile käsivarde tugeva uinutava toimega morfiini .
Kümmekond minutit hiljem , kui lapsed sügavalt magasid , kallas Magda neile ampullist suhu kiirestitoimivat mürki .
Morfiini ja mürgi oli ta saanud Hitleri arsti käest .
Pealtnägijad on kinnitanud , et laste juurest lahkudes oli Magda surnukahvatu , toetus raskelt mehele ega suutnud öelda ainsatki sõna .
Veidi hiljem ta tähendas : “ Minu lapsed on juba inglid ja varsti me läheme neile järele . ”
Seevastu Joseph näis täiesti rahulikuna , tegi mõned korraldused ja ütles , et vältimaks ülearust tööd laipade tassimisel lähevad nad ise trepist üles .
Peagi kuulsid allajääjad kahte lasku .
Samal momendil , kui Magda hammustas katki mürgiampulli , tulistas Joseph talle kuuli meelekohta .
Hetk hiljem toimis ta iseendaga täpselt samuti .
Laibad kanti välja , valati bensiiniga üle ja pandi põlema , kuid kevadöine niiske udu kustutas leegi peagi .
Rangelt hoitud saladus
Hitler ja Goebbels ei olnud Saksamaaga sõdinud riikidele probleemiks mitte üksnes elavana , vaid ka surnuna .
Nii venelased , inglased kui ameeriklased tegid suuri jõupingutusi , et luua tõepärane pilt nende viimastest elupäevadest ja surmaga seotud asjaoludest .
On tähelepandav , et Moskva võimumehed hoidsid kaua aega nende poolt kogutud andmed saladuses .
Seetõttu on ka Lääne autorid väitnud , et Goebbelsite laibad maeti kuhugi Berliini pommiaukudest ülesküntud maapinda ja nende hauda ei tea enam ükski inimene .
Nii see siiski ei olnud .
Vene väeosad jõudsid Hitleri punkrini 2. mai õhtu eel ja leidsid selle lähedalt ühe mehe ja ühe naise poolpõlenud laibad .
Nende identifitseerimisega ning punkris toimunud sündmuste taastamisega tegelesid luurajad-spetsialistid eesotsas I Valgevene rinde vastuluurevalitsuse “ Smers ” ülema kindralleitnant A. Vadisega , 3. löögiarmee ja mitme diviisi “ Smersi ” töötajad , samuti Moskvast saabunud spetsialistid .
Magda ja Joseph Goebbelsi laipu ei olnud raske ära tunda nende poolpõlenud riietuse ja laipade juurest leitud esemete järgi .
Kõhklematult andsid oma tunnistused Goebbelsi propagandaministeeriumi pressiosakonna juhataja Hans Fritsche , üks viimase võimaluseni punkris viibinud admiral , riigikantselei kokk , autogaraazhi tehnik jt. isikud .
3. mail leidis ühe laskurdiviisi “ Smersi ” rühmaülem punkri alumiselt korruselt kuus näiliselt magavat last .
Pärast kohtumeditsiinilise ekspertiisi lõppu , mille käigus kõrvaldati nelja täiskasvanu kolbad või nende osad , maeti laibad Berliini lähedal , 3. löögiarmee “ Smersi ” paiknemispiirkonnas maha .
Kuid seoses asjaoluga , et mainitud asutuse dislokatsioon muutus , kaevati laibad välja ja maeti puukastides metsa Ratenowi linna lähedal .
Maapind tasandati ja matmiskohale istutati 111 noort mändi .
1946. aasta veebruaris kaevati Hitleri , tema naise ja Goebbelsite perekonna laibad taas üles ja maeti Magdeburgis asuva Nõukogude sõjaväelinnaku territooriumile , kus paiknes ka 3. löögiarmee “ Smersi ” osakond .
Kuid see ei olnud veel kõik .
1970. aastal andis KGB sheff Juri Andropov korralduse hävitada lõplikult Hitleri , tema naise Eva ja Goebbelsite perekonna säilmed .
Nii see ka toimus .
1970. aasta 4. aprilli ööl kaevati säilinud luud ja luukesed välja ja põletati järgneval hommikul Magdeburgist kümmekonna kilomeetri kaugusel tuhaks , luutükikesed taoti koos lõkkesütega pulbriks ja heideti lähedasse jõkke .
Kogu sellest kurvast loost võib teha muidugi erinevaid järeldusi , kuid kõige üldisem neist võiks kõlada nii : igasugune fanatism , eriti selle äärmuslikul kujul , on kurjast .
HEINO ARUMÄE ( 1928 ) on ajaloodoktor .
Trükinumbrist leiate veel Magda Goebbelsi kirja pojale 28. aprillist 1945 ning Riikliku Julgeolekukomitee esimehe Andropovi poolt 26. märtsil 1970. aastal kinnitatud plaani operatsiooni “ Arhiiv ” läiviimiseks .
Mihkel Jõeveer
Sõnni tähtkujus liikuv Marss on mai algupoolel õhtuti leitav madalal ehataevas .
Maa ja Marsi vahemaa kasvab , 1. mail oli Marss 350 , 1 . juuniks on jõudnud juba 374 miljoni kilomeetri kaugusele .
Nagu jooniselt näha , on mai algul siseplaneedid võtnud ennast ritta , mis kergendab nende leidmist .
10. mail on Marsil ühendus silmatorkavalt heleda Veenusega , Veenus möödub Marsist ainult 0,3 kraadi ( 3 / 5 kuuketta läbimõõdust ) põhja poolt ja juhatab kätte koha , kust Marssi otsida .
Et aga Veenus on üle 100 korra heledam , siis võib tema kirkus ka segada Marsi nägemist .
Kindlasti on nad koos hästi nähtavad binoklit kasutades .
Siseplaneetidega samas reas on mai algul ka Saturn , temast möödub Veenus 7. mail 2 kraadi põhja poolt .
Jupiter jääb sellest rivist vaid veidi kõrvale , temast möödub Veenus 3. juunil 1,6 kraadi põhja poolt .
Marsi nurkkaugus Päikesest üha väheneb , mai lõpul läheb Marss Kaksikutesse ja kaob ehavalgusse .
Ainult palja silmaga taevalaotuse jälgijale jääb Marss nähtamatuks oktoobri alguseni , vähemalt binoklit ja mõningaid kogemusi omav vaatleja leiab Marsi ka juunis .
Marsi ümber tiirlevate automaatjaamade tööd Päike ei sega .
Mars Global Surveyor'i vaatlused jätkuvad juba viiendat aastat , Mars Odyssey alustas regulaarseid Marsi uuringuid tänavu veebruaris .
Kui aga lähemalt meie kuulsat naabrit jälgida , näeme , et ta on aegade jooksul kõvasti pihta saanud .
Ernst Öpik avastab sulepeaga Marsi meteoriidikraatrid
1950. aastal avaldas Ernst Öpik mahuka uurimuse “ Kokkupõrke tõenäosused planeetidega ja planeetidevahelise aine jaotumine ” .
Tegemist on aastakümnete jooksul tehtud uurimuste kokkuvõttega , mille alguseks tuleb lugeda aastat 1910 , kui Tallinna Nikolai ( nüüdse Gustav Adolfi ) gümnaasiumi 17-aastane õpilane Ernst Öpik koos sõpradega asutas amatöörastronoomide seltsi “ Vega ” .
Hakatuseks tutvuti oma lõbuks tähistaevaga , aga peagi leiti ka ala , kus tehtud vaatlused aitasid teadust edasi viia .
Selleks said lendtähtede ehk meteooride vaatlused .
Meteooride kohta saab koguda kasulikku teavet nende liikumisteid üles tähendades ja tunniarve loendades , vaatlustega alustamiseks pole vaja põhjalikku teoreetilist ettevalmistust ega kalleid vaatlusvahendeid .
Vaja on huvi , püsivust ja aega , vähemalt keskmist tervist , et ööjahedusele ja unevajadusele vastu seista , kasuks tuleb hea nägemine - seda kõike noortel enamasti on .
Nii vaatlesidki Tallinna poisid Ernst Öpik , Fred Tomingas ( pärastine arst Pärnus ja Torontos ) ning Oskar Öpik ( hilisem Eesti Vabariigi diplomaat ja saksa okupatsiooniaegse Eesti Omavalitsuse kohtudirektor ) alates 1912. aastast meteoore .
Ernst Öpikust sai aga Moskva Ülikooli lõpetamise järel aastal 1916 kutseline astronoom , oma uurimistöös lõi ta kaasa paljudes astronoomia harudes , aga meteooride ja nendega vahetult külgnevate probleemidega tegelemine jäi tal alati tähtsale kohale .
Öpik arendas meteoorvaatluste tegemise ja töötlemise meetodeid ning tõusis sel alal maailmas autoriteediks number üks .
Aastatel 1930 - 1934 töötas ta külalisprofessorina Harvardi ülikoolis , kus loengute pidamise ja tähtede ning Galaktika ehituse uurimise kõrval oli suurimaks ettevõtmiseks vaatlusekspeditsiooni korraldamine väga hea atmosfääri läbipaistvusega Arizona kõrbealale .
Ekspeditsioonil registreerisid mitu eri kohtades asunud vaatlejat 26 000 meteoori lennu Maa atmosfääris .
Et sellal arvutustehnilised vahendid olid õige tagasihoidlikud , siis võttis vaatluste töötlemine palju aega .
Aastatel 1932 - 1937 töötas Tartus Harvardi ülikooli finantseerimisel arvutusbüroo , kus Öpiku juhendamisel kümmekond arvutajat töötlesid Arizona ekspeditsioonil kogutud vaatlusandmeid .
Suure ettevõtmise esialgsed tulemused avaldas Öpik aastatel 1934 - 1937 , lõplikud tulemused ilmusid alles 1958.
Tehtu põhjal said selgeks väikeste meteoorkehade liikumise üldised seaduspärad Päikesesüsteemis .
Samal ajal siirdus Öpik suuremate meteoorkehade ja väikeplaneetide toime õppimisele .
1936 avaldas ta Tartu Observatooriumi publikatsioonides fundamentaalse “ Meteoriidikraatrite tekke teooria ” .
Nende vaatluslike ja teoreetiliste uuringutega oli loodud vundament järgmiseks sünteesiks - milline on meteoorkehade mõju teistele planeetidele ?
Selleks kulus siiski aega .
1930. aastate lõpul süüvis Öpiku otsiv vaim tähtede siseehituse probleemidesse , järgnesid loomingulist tegevust pärssivad sõja aastad .
1944. aasta suvel enne nõukogude okupatsiooni lahkus Öpik koos perega Eestist , esialgu Saksamaale .
1948 kutsus Öpiku õpilane Harvardi perioodist Eric Lindsay õpetaja tööle Põhja-Iirimaale Armagh'i observatooriumi ning pea kümneaastasele mõõnale uurimistöös järgnes uus viljakas loomeperiood .
Üks esimestest sel ajal avaldatud Öpiku töödest oli eespool mainitud 1950. aasta uurimus kokkupõrgetest Päikesesüsteemis , erilise tähelepanu all oli Marsi “ pommitamise ” küsimus .
Öpik hindas , et keskeltläbi iga 100 miljoni aasta tagant põrkub Marss 10 kilomeetri läbimõõduga või suurema asteroidiga , umbes iga 100 000 aasta tagant tabab Marssi kilomeetrise läbimõõduga või suurem keha , mis tekitavad planeedi pinnale oma läbimõõdust kümmekond korda suuremad plahvatuskraatrid .
Märkides , et tänu Marsi hõredale atmosfäärile ja vee vähesusele peab seal erosioon kulgema palju aegalasemalt võrreldes Maaga ning kraatrid säilivad ka paremini , Öpik resümeeris : “ …
Marsi pind peab olema kaetud sadade tuhandete meteoriidikraatritega , mis suuruselt ületavad Arizona kraatri ( läbimõõt 1,2 km ) . ”
Nagu mitmel korral varem jõudis Öpik selle tööga ette omast ajast .
Marsi uurijate põhiliseks probleemiks oli vaidlus kanalite teemal ning mingid kraatrid ei huvitanud pea kedagi .
Aastad läksid , Päikesesüsteemi kehasid hakati uurima kohalesõitvate automaatjaamade abil .
Esimene edu tuli lähima kosmosenaabri Kuu uurimisel , kui Nõukogude Liidu kosmosesond Luna 3 pildistas 1959 Kuu tagakülge ja saatis fotod Maale .
Edasi tuli Veenuse ja Marsi järg .
Marinerid ja Vikingid pildistavad Marsi kraatreid
1964 novembris Marsi suunas teele saadetud USA automaatjaam Mariner 4 möödus 15. juunil 1965 Marsist 10 000 kilomeetri kauguselt ja saatis Maale 21 pilti .
Neid põnevusega vastu võtnud meeskonna suureks üllatuseks ei olnud fotodel jälgegi oodatud kanalitest , see-eest oli kõikidel kvaliteetsematel piltidel näha ringstruktuure - meteoriidikraatreid .
Teiseks üllatuseks oli see , et avastusest teadusartiklit koostades ja varasemaid töid üle vaadates leidsid Marsi uurijad , et Öpik oli Marsi kraatrite olemasolu aastaid varem ennustanud .
Sealjuures Öpiku hinnatud kraatrite arvukus klappis Mariner 4 poolt nähtuga .
Mariner 4 pildid katsid ainult ligikaudu sajandiku Marsi pinnast ja nende kvaliteet oli õige tagasihoidlik .
1969. aastal möödusid USA automaatjaamad Mariner 6 ja Mariner 7 Marsist vastavalt 3400 ja 3200 kilomeetri kauguselt ning saatsid Maale kokku 200 päris head Marsi pilti .
Joonisel on esitatud üks Mariner 6 laia vaateväljaga kaamera tehtud piltidest .
Ukraina territooriumist veidi suuremal pindalal on näha poolteistsada kraatrit läbimõõtudega vahemikus 3 kuni 240 kilomeetrit .
Suurema lahutusega , aga väiksema kaadri ulatusega fotodelt paistab , et väiksemate , alla 3 kilomeetri läbimõõduga kraatrite arv ületab suuremate oma .
Mariner 4 , 6 ja 7 lendude järel oli selge , et Marsi kõige levinumaks pinnavormiks on meteoriidikraatrid .
Siiski oli piltidega kaetud väike osa Marsi pinnast , üldse ei olnud fotosid Marsi põhjapoolsematest aladest , mistõttu kraatrite üldarv ja jaotumise küsimused jäid lahtiseks .
1970. aastatel visiteerisid Marssi põhjalikult USA automaatjaamad Viking 1 ja Viking 2.
Nende maandumisaparaadid uurisid Marsi pinnase omadusi , Marsi ümber tiirutanud Viking Orbiter 1 ( 1976 - 1978 ) ja Viking Orbiter 2 ( 1976 - 1980 ) katsid piltidega praktiliselt kogu Marsi pinna .
Nende alusel aastatel 1982 - 1987 koostatud “ Marsi suurte löögikraatrite kataloogis ” on arvele võetud 42 283 kraatrit , mille läbimõõt on suurem kui viis kilomeetrit .
Kataloogis on iga kraatri kohta antud asukoha koordinaadid , suurus , säilivus , sisemuse ja ümbruse morfoloogia , elliptiliste kraatrite orientatsioon jne .
Praegu Marsi orbiidil liikuv Mars Global Surveyor on seni teinud Marsi pinnast üle 100 000 uue , Vikingite piltidest parema lahutusvõime , aga väiksemaid alasid katva foto , millede alusel kraatrite andmebaasi pidevalt täpsustatakse .
Ehkki andmestikud pidevalt täienevad , võib juba praegu öelda , et Marsil võrreldes Maaga on näha väga palju meteoriidikraatreid .
2000. aasta seisuga oli Maal leitud 102 meteoriidikraatrit , mille läbimõõt on suurem kui viis kilomeetrit , neistki 34 , sealhulgas Eesti Neugrundi kraater , pole otseselt nähtavad .
Joonisel ( vt trükinumbrist ) on esitatud Marsi kraatrite jaotumine areograafiliste laiuste vahemikus -65 kuni +65 kraadi .
Nagu näha , on nende tihedus väga ebaühtlane .
Kraatreid on tihedalt Lõuna kõrgmaal , seevastu Põhja tasandikel on neid vähe .
Punasega on märgitud Marsi vulkaanilised alad , ka seal on vähe kraatreid .
Arvatakse , et nagu Kuulgi , on enamik kraatritest tekkinud 3,9 või enam miljardit aastat tagasi .
Pärast seda aega pursanud vulkaanid on varased kraatrid matnud laavavoogude alla .
Sellele , miks on noorem Põhja tasandike pind , pole seni ühest vastust .
Kraatrite ehituse iseärasused
Marsi väiksemad , alla 5-kilomeetrise läbimõõduga kraatrid on enamasti üsna tavalise ehitusega , sarnased ka Kuu ja Maa sama suurusklassi kraatritega .
Need on valdavalt kausikujulised , kraatri serval on ringjas kõrgendik , selle põhi on nõgus , aga vahel ka peaaegu tasane .
Sellised väikesed kausid on Ilumetsa ja Kaali kraater .
Joonisel on esitatud üks Marsi pinna “ kaussidest ” , 2,3 - kilomeetrise läbimõõduga esialgu nimetu kraater Elysium Planitia laavaväljal .
Terav serv ja hästi jälgitav kraatrit ümbritsev väljapaisatud aine oreool tunnistavad , et tegemist on suhteliselt noore moodustisega .
Ainult Marsile iseloomuliku ehitusega on paljud keskmise suurusega , 5-60-kilomeetrise läbimõõduga kraatrid .
Enamiku sellise suurusega hästi säilinud kraatrite ümbrised jätavad mulje , et neist välja paisatud aine on olnud märg , midagi muda taolist .
Üks sellise ühekordse “ mudavalliga ” ümbritsetud 13 km läbimõõduga kraater on esitatud joonisel .
Niisugused Kuul peaaegu puuduvad .
Seal on paremini säilinud nooremate kraatrite ümbrised pigem kiirelise ehitusega , olles tõendiks , et väljapaisatud aine on olnud tuhkkuiv .
Paljude Marsi kraatrite ümbrised jätavad aga mulje , nagu oleks kraatrist välja paisatud mitu erinevat mudakihti .
Üks selliseid keerukama struktuuriga kraatreid on esitatud fotol .
17 km läbimõõduga Yuty on noor kraater , sarnaselt paljude teiste suuremate kraatritega , on tal keskosas tugev kõrgendik .
Vahetult väljaspool Yuty serva kõrgendikku on näha mõnevõrra vanem kraater .
Tema asukoht noorema vahetus läheduses on tõend sellest , et kraatritest väljapaisatud aine kiht ei ole kuigi paks .
Marsi suured kraatrid , läbimõõduga üle 60 kilomeetri , on enamasti tsentraalsete tippudega .
Kui kraatri läbimõõt on üle 100 kilomeetri , siis asendub üksik keskne tipp mägede ringiga .
Fotol esitatud kraater on selle suurusklassi kraatrite tüüpiline esindaja .
Sarnase struktuuriga on ka Päikesesüsteemi teiste kehade , nagu Kuu , Merkuur , Callisto jt , suurimad kraatrid .
Valdava osa kraatrite puhul on tegemist ringstruktuuridega , sest meteoriitkeha põrkel planeediga kaasnev energia vabanemise protsess toimib üldiselt tsentraalsümmeetrilise plahvatusena ja sõltub vähe meteoriitkeha langemise nurgast .
Piklikke kraatreid võivad tekitada ainult väga laugelt langevad kehad .
Üks selline erandlike mõõtmetega - 33x20 kilomeetrit - kraater on esitatud joonisel - niisuguse elliptilise struktuuri tekitaja tabas Marssi arvatavasti 15-kraadise või veel väiksema nurga all .
Miks Marsi keskmise suurusega kraatrite ümbrised tunduvad olevat tekkinud märjast ainest ehk mudast ?
Võimalik , et põhjuseks on Marsi vee paiknemise iseärasused .
Arvatavasti on Marsi pinna pealmised mõnisada meetrit suhteliselt kuivad .
Väiksema läbimõõduga kraatrid pole eriti sügavad ja väljapaisatud aine on pärit ainult sellest ülemisest kuivast kihist .
Keskmise suurusega kraatrite aine on välja paisatud kuni mõne kilomeetri sügavuselt .
Et seal arvatavasti paiknevad ka Marsi põhilised veevarud , siis on arusaadav , et eelkõige keskmise suurusega kraatrite ümbrised tunduvad mudast tekkinutena .
MIHKEL JÕEVEER ( 1937 ) on Tartu Observatooriumi kosmoloogia osakonna vanemteadur , Tartu Tähetorni Kalendri toimetaja .
Füüsika-matemaatikakandidaat .
Pildid :
- .
Päikesesüsteemi Maa tüüpi planeetide seis 1. mail 2002 vaadatuna põhja poolt .
Keskel Päike ( kollane ) , seejärel Merkuur ( roheline ) , Veenus ( valge ) , Maa ( sinine ) ja Marss ( punane ) .
Planeetide orbiitide ekliptika tasandist kõrgemal asuvad osad on sinised , allpool olevad rohelised .
John Walkeri järgi .
- .
Maa tüüpi planeetide seis 1. juunil 2002.
John Walkeri järgi .
- .
USA automaatjaama Mariner 6 poolt pildistatud Marsi kraatriväli .
Pildil oleva ala ulatus on 900x700 kilomeetrit , tsentri asukoha areograafiline pikkus 345 , lõunalaius 16 kraadi .
Suurima kraatri läbimõõt on 240 kilomeetrit .
NASA foto .
- .
Esialgu nimetu 2,3 km läbimõõduga kausikujuline kraater Elysium Planitia laavaväljal .
Selle terav välisserv viitab asjaolule , et tegemist on suhteliselt noore objektiga .
Päike valgustab paremalt .
NASA , Mars Global Surveyor foto .
- .
Keskmise suurusega ( läbimõõt 13 kilomeetrit ) , tsentraaltipu ja ühe “ mudavalliga ” ümbritsetud kraater .
NASA , Viking Orbiter foto .
- .
Yuty-nimeline noor , keeruka ehitusega kraater .
Ümbrises on näha mitu “ mudavalli ” .
NASA , Viking Orbiter foto .
- .
131-kilomeetrise läbimõõduga ning tsentraalse mägede ringiga kraater .
NASA , Viking Orbiter foto .
- .
Tugevalt elliptiline kraater vulkaani Ceraumis Tholuse'i lähedal .
Noorena tunduva moodustise lähedal on hiljem toimunud vähemalt üks vulkaani purse .
Võimalik , et selle käivitas kraatri tekitanud plahvatus .
NASA , Viking Orbiter foto .
Karin Hiiemaa
Suur Saar , Suur Maa , Punane Saar , Kuusaar - selliselt kutsutakse maailma suuruselt neljandat saart Madagaskarit .
Eurooplaste poolt uusajal antud nimetus Suur Saar peegeldab nii hiiglaslikku pindala , mis ulatub ligikaudu 590 000 ruutkilomeetrini , kui ka ülekantud tähendust - tähelepanuväärse ajaloo ja kultuuriga saar .
Kes oli esimene ?
Andmed Madagaskari vanemast ajaloost on küllaltki hüpoteetilised .
Kuidas ja kust saabusid saarele esimesed robinsonid ?
Selle üle on vaieldud pikka aega ning lõplik tõde ei pruugi kunagi selgudagi .
Vastuolu keelelise ühtsuse - saarel räägitakse indoneesia keelkonda kuuluvat malagassi keelt - ja antropoloogiliste tüüpide paljususe vahel seab üles mitmeid küsimusi .
Saare elanikud malagassid on segarass , milles esineb nii negriidse , mongoliidse kui ka europiidse rassi tunnuseid , kusjuures sõltuvalt saare piirkonnast eristub tugevamalt üks või teine rassitüüp .
Kas esimesel aastatuhandel p. Kr. mere tagant saabunud indoneeslaste esivanemad olid siin esimesed või ootasid neid juba ees negriidsesse rassi kuuluvad põliselanikud ?
Aga kuidas said negriidsed rahvad , kes läbi ajaloo on tuntud kui viletsad meremehed ja kelle meresõit piirdus tavaliselt ranniku lähedal seilamisega , 400 kilomeetri kaugusele Aafrika kagurannikust ?
Äkki käisid Malai arhipelaagist pärit Madagaskari esmaasukad Aafrika rannikul orjajahti pidamas ning tõid sel moel saarele mustanahalisi elanikke ?
Või , nagu praegu kõige tõenäolisemaks peetav hüpotees väidab , peatuti pikal mereteel üle India ookeani Ida-Aafrikas , kus seguneti bantuiidsete rahvastega ja alles siis jõuti saarele ?
Iga hüpotees peidab endas paraku ka vastamata küsimusi ja olgu esimeste asukatega kuidas on , lõppkokkuvõttes kujunes erinevate rahvaste ning rasside segunemisel välja malagassi rahvas .
Umbes 10. sajandil saabusid Suurele Saarele araablased , mille tulemusena osa elanikest islamiseerus .
Kultuuris juurdusid nii mõnedki araabia elemendid , nagu näiteks araabia kalender ja tähestik , millel põhines malagassi kiri sora bé .
Omaaegsed araabia allikad annavad aga Madagaskarile kauni nimetuse - al-Kumr ehk Kuusaar .
Eurooplased saart avastamas
Euroopas teati kuni 16. sajandi alguseni Madagaskarist väga vähe .
Juba antiikaja teadlane Ptolemaios paigutas ligikaudu samale laiuskraadile Menutias'e saare , millest suurt midagi rohkem teada ei olnud .
Tuhat aastat hiljem kirjeldas Marco Polo Aasias kuuldud juttude põhjal suurt saart Madeigaskar'it .
1492. aastal paigutas aga saksa geograaf Martin Behaim oma Maa Õunale , ehk meile teadaolevalt esimesele gloobusele , Aafrika laiuskraadidele ekvaatorist lõuna poole kaks saart : Zanzibari ja Madagaskari .
Zanzibari selleks ajaks juba tunti , kui aga 1500. aastal heitis torm portugallaste laeva Hea Lootuse neeme juurest kaugele itta , mingi saare rannikupiirkonda , hakati avastatud saart kutsuma hiljem just Behaim'i järgi Madagaskariks .
India meretee avastamine tõstis Madagaskari kaubateede keskpunkti ja 16. sajandist peale olid eurooplased saare rannikualadel sagedased külalised .
Madagaskaril kanda kinnitada üritanud portugallased purustasid neile konkurentsi pakkuvad araablaste faktooriad saare loodeosas .
Rannikualadega tutvumine ei võtnud palju aega ning juba 1517. aastal koostasid portugallased Madagaskari kaardi .
Peatselt järgnesid portugallastele ka teiste Euroopa riikide esindajad .
16. sajandi lõpul jõudsid saarele hollandlased , kes valisid Madagaskari peatuskohaks merereisidel Malai saarestikku .
Hollandlastelt pärineb ka esimene malagassi sõnaraamat .
17. sajandi esimesel poolel seati ennast sisse lähedalolevale Mauritiuse saarele , kust käidi Madagaskaril ennast proviandi ja orjadega varustamas .
Ainuke tugipunkt , mis hollandlastel Madagaskaril oli , likvideeriti aga seoses Kapi koloonia asutamisega Lõuna-Aafrikas 1652. aastal .
Madagaskarist huvitusid ka inglased ja prantslased .
Inglise kaubalaevad hakkasid saart külastama 17. sajandil .
Peatselt ilmus ka kahelt inglise kaupmehelt saare kirjeldus , kus Madagaskarit nimetati “ maiseks paradiisiks ” .
Reklaam oli nii mõjuavaldav , et 1644. aastal asus 140 inimest merereisile asutamaks koloonia Püha Augustinuse lahe edelarannikul - saare kõige kuivemas ja metsikumas nurgakeses .
Aasta pärast oli selles “ maises paradiisis ” ellu jäänud vaid 12 inimest , kes esimesel võimalusel kodumaale naasid .
Sellest ajast peale piirdusid inglased vaid rannikuäärse kauplemisega ja sedagi harva .
1702. aastal sõitis üks Inglise kaubalaev Madagaskari lähedal karile .
Need , keda tormine meri ei võtnud , tapsid hiljem pärismaalased .
Vaid üks meeskonnaliige jäeti ellu ning orjana elas ta saarel 15 aastat .
Alles 1717. aastal õnnestus meremehel põgeneda ja pääseda Inglise laevale .
Selleks ajaks oli inglane juba peaaegu unustanud emakeele .
Tema pajatatud lood Madagaskari kohalikest hõimudest , nende tavadest ja kommetest ning omavahelistest sõdadest ilmusid raamatuna ja on oletatud , et ehk andis kirjandusliku vormi sellele Daniel Defoe ise .
Prantslased jõudsid saarele varem kui inglased , juba 16. sajandi esimesel poolel , kuid erinevalt inglastest kinnistasid nad ennast saarele pikaks ajaks .
Siit veeti Prantsusmaale eebenipuud , nahku ja mesilasvaha .
Tõsisem ja regulaarsem kaubanduslik tegevus algas 1642. aastal , mil kardinal A . J . de Richelieu asutas Ida-India ja Madagaskari Kompanii ning koha peal , saare kaguosas , loodi faktooria koos Fort-Dauphin'i asundusega .
Vaatamata heitlikule elule , mida ilmestasid pidevad konfliktid pärismaalastega , jätkasid prantslased kindlameelselt uute asunduste loomist mööda Madagaskari idarannikut põhja suunas .
Piraatide pesapaik
Samal ajal kui prantslased üritasid idarannikut oma kontrolli alla viia , tekkisid neile konkurendid - prantsuse ja inglise piraadid , kellele elu Antillidel oli Euroopa mereriikide poolt kibedaks tehtud .
Uue Eldorado otsinguil jõuti Kariibi merest India ookeani akvatooriumi .
Siin , kaubateede ristmikul , kus liikusid kaubalaevad nii vääriskividega kui ka pea sama kallite maitseainelastidega , tekkis piraadiriik , mille asupaik oli ideaalne veel mitmel põhjusel : esiteks - raskesti ligipääsetava ranniku olemasolu ; teiseks - kindlustatus toidumoonaga , mida saadi kohalikelt hõimudelt , kellega jaotati ka röövsaaki .
Aastatel 1687 - 1724 elasid piraadid siin valitsejastaatuses , astudes abiellu kohalike naistega ja saades sellega esivanemateks metissidele .
Mereröövlite peamisteks keskusteks olid St .
Marie saar ja Antongil'i laht Madagaskari idaranniku põhjaosas .
Kui uskuda Johnson'it , piraatide salapärast ajalookirjutajat , asutati Diego-Suarez'e lahes isegi piraatide vabariik Libertalia , mille lõpuks hävitasid “ metslaste ” kallaletungid .
Euroopal õnnestus see piraatide pesa hävitada alles 1730. aastal , mil viimane mereröövel poodi ajaloos korduvalt nime muutnud Bourbon'i ( praegu Réunion ) saarel .
Suure saare valitseja Maurice-Auguste Benyowsky
Tundub , et Madagaskar lausa tõmbas hõlptulu otsijaid ja avantüriste .
Üks selline kelmoloogia spetsialist , kes oma elu ja tegelikult ka surma sidus Madagaskariga , oli poola-ungari päritolu Maurice-Auguste Benyowsky .
Ta kuulub sellisesse rahvusvaheliselt tunnustatud avantüristide seltskonda nagu Casanova ja krahv Cagliostro ning tema päevikud said raamatu “ Reisid ja mälestused ” nime all bestselleriks omaaegses kõrgseltskonnas .
Siberi sunnitöölt põgenenud mehel õnnestus kummalisel moel üsna kergelt võita Prantsusmaa võimude usaldus ning 1774. aastal suundus Benyowsky saarele .
Endises mereröövlite piirkonnas Antongil'i lahes rajas ta prantslaste tugipunkti ning juba kuue kuu pärast teatas ta , et on allutanud oma võimule kogu saare .
1776. aastal kontrollis nimetatud fakti Prantsusmaa ja loomulikult osutus see sulaselgeks valeks .
Benyowsky kutsuti tagasi , kuid eraviisiliselt õnnestus tal 1785. aastal naasta saarele ja kuulutada ennast , toetudes malagassidest sõpruskonnale , Madagaskari valitsejaks .
Selleks , et põhja- ja idaranniku hõimud teda toetaksid , lasti käibele legend Benyowsky kohalikust kuninglikust päritolust : kuidas tema ema , kuningatütar , rööviti saarelt ja kuidas kuninga lapselaps sündis kaugel kodumaast .
Samuti mõjutasid kohalike suhtumist Benyowsky lubadused tõrjuda rannikualadelt välja prantslased .
Mine tea , ehk oleks valgel mehel olnud edu valitsejana , kui mitte saatus poleks mänginud julma vingerpussi .
1786. aastal , väikeses kokkupõrkes Maskareeni saarestikust saabunud Prantsuse väesalga ja “ kuninga ” pooldajate vahel hukkus vaid üks mees ja toogi kohe lahingu alguses - muidugi oli see kolme erineva lipu all sõjaväes teeninud 45-aastane Maurice-Auguste Benyowsky .
Nii lühikeseks , vaid üks aasta , jäigi saarel võimu haaranud valge mehe valitsusaeg .
Imerina - maa , kust on kaugele näha
See väike kummaline episood saare ajaloos aitas aga oluliselt kaasa saare tundmaõppimisele .
Benyowsky agendid käisid ära ka kõige kaugemates paikades , jõudes esimeste eurooplastena külastada kaks korda isegi saare sisealade mõjuvõimsat Imerina riiki .
Selle Madagaskari keskplatool asunud riigi nimi on tõlgitav järgmiselt : “ maa , kust on kaugele näha ” .
Aleviljeluse tõttu oli saare keskosa platool jäänud metsi väheks ja vaade sealt ulatus tõesti kaugele .
Vahemärkusena olgu öeldud , et nähtavale tulnud punaoran zhikatest lateriitmuldadest tuleneb Punase Saare nimetus .
Imerinas elanud meriinade nime võib aga tõlkida kui “ rahvas , kes elab kõrgel ” .
Imerina varasem ajalugu on hästi teada tänu suulisele pärimusele , mille 1870. aastal üks eurooplasest misjonäri ka üles kirjutas pealkirja all “ Kuningate lugu ” .
Kui usaldada pärimust , siis ulatub riigi rajamine 16. sajandi algusesse .
17. sajandi keskpaigas asutati hilisem pealinn Tananarivo , praegune Madagaskari pealinn Antananarivo .
Umbes samasse aega jääb ka teiste kuningriikide teke teistel hõimudel , nagu näiteks saare lääneosas rajatud sakalavade Menabe ja Boina või betsimisarakade kuningriik idarannikul .
Rannikuhõimude orjapüüdmisretked ja siseriiklik võimuvõitlus viisid Imerina 18. sajandi alguses lagunemisele , kuid sajandi lõpuks taasühendas riigi kuningas Nampoina ehk Andrianampoinimerina ( 1787 - 1810 ) .
Sõjakas valitseja otsustas riigipiire laiendada ja tegi seda üsna edukalt naabrite arvel , mille tulemusena muutus Imerina saare mõjuvõimsamaks riigiks .
Nii näiteks kontrollis Imerina 1850. aastateks juba pea Prantsusmaa-suurust territooriumi - praktiliselt suuremat osa saarest .
Selline kiire tõus oli seotud nii poliitiliste uuendustega riigi juhtimises kui ka sõjaväe moderniseerimisega , sealhulgas tulirelvade kasutuselevõtuga .
Imerina armee oli tugevaim saarel ning seda tagas ka äärmuslik distsipliin - desertöörid põletati elusalt .
Isegi vanaeided käisid koolis
Nampoina poja Radama I ajal ( 1810 - 1828 ) jätkus riigi tugevnemine , millele omakorda aitas kaasa Prantsusmaaga konkureeriva Suurbritannia toetus , eriti sõjalises valdkonnas .
1817. aastal kuulutas Radama I enese kogu Madagaskari kuningaks ja teda tunnustasid ka britid .
Algas Malagassi kuningriigi ajajärk , mis alguses oli üsna soodne Inglismaale nii kaubanduslepingute kui ka misjonitöö osas .
1818. aastal alustas tegevust Londoni Misjoniselts , kelle abil töötati välja ladina alfabeedil baseeruv malagassi kiri .
Tänu misjonikoolidele oli 1835. aastaks euroopaliku koolihariduse saanud juba 4000 last .
Tung hariduse järele olevat olnud sedavõrd üldine , et juba 1826. aastal lasti ametist lahti käskjalad ning käsukirjad pandi välja majaseintele , kust neid lugeda sai .
Või nagu ütles üks prantsuse misjonär : “ Imerinas käivad isegi vanaeided koolis .
” Taolise edumeelse hariduspoliitika jätkuna kehtestati 1881. aastaks riigi sisepiirkondades kohustuslik kooliharidus lastele 8. - 16. eluaastani .
Misjonikoole oli selleks ajaks ligi 2000.
Esimene naisvalitsejanna kuulutati meessoost isikuks
Suhtumine eurooplastesse ja kõigesse euroopalikku muutus uue valitseja ajal .
Nimelt peale Radama I surma sai troonile tema abikaasa Ranavalona I ( 1828 - 1861 ) , kelle võimulpüsimisest olid huvitatud prantslastelt toetust saavad ringkonnad .
Naisvalitseja esiletõus oli iseenesest küllaltki ebatraditsiooniline sündmus , sest meriinade esivanemate kombe kohaselt ei tohtinud naine valitseda .
Seetõttu kuulutati esimene naisvalitsejanna meessoost isikuks , kellest isegi kroonikad kirjutasid vaid meessoovormis .
Kadunukese , Radama I kaksteist naist said aga vastavalt seadustele Ranavalona abikaasadeks .
Ranavalonast ei saanud poliitilist mängukanni Euroopa riikidele nagu seda esialgu vargsi loodeti .
Tegemist oli tugeva isiksusega , kes julges muuta riigi poliitilisi suundumusi ja kes ilmselt aimas , millist ohtu kujutavad suurriigid Madagaskarile .
Nii muutuski tema ajal suhtumine eurooplastesse vaenulikuks ja nende eemalehoidmiseks võeti ette mitmeid samme : neil keelati kauplemine sisealadel ; välismaalastelt võeti senised privileegid ja nad pidid alluma kohalikele seadustele kuni selleni välja , et välismaalasi lubati isegi orjastada .
Keelustati ristiusk ja surmanuhtluse ähvardusel pagendati misjonärid .
Taoline tegevus tõi kaasa teravdatud suhted Suurbritannia ja Prantsusmaaga , mis tipnesid 1845. aastal sadamalinna Tamatave pommitamisega Prantsuse-Inglise eskaadri poolt .
Et mitte sõltuda meretagustest relvaostudest , otsustas Ranavalona rajada oma relvatööstuse .
Selles oli talle abiks prantslasest ettevõtja , kuninganna favoriit Jean Laborde .
Ranavalona välispoliitika tõttu astus Madagaskar 19. sajandi teise poolde täiesti isoleerituna muu maailma mõjudest - umbes sarnases olukorras oli näiteks Jaapan 17. sajandi algusest 19. sajandi keskpaigani või Etioopia 19. sajandil .
Kuid selles kinnises ühiskonnas olid küpsemas juba pöördumatud muutused .
Pärast kuninganna surma läks võim üle tema pojale , kes krooniti Radama II ( 1861 - 1863 ) nime all .
Nimevalik polnud juhuslik - uus valitseja püüdis jätkata isa poliitikat , kuid paraku jäi tal puudu oskustest ning temast sai üks vastuolulisemaid isikuid Malagassi riigi ajaloos .
Radama II tühistas kõik eurooplaste vastu suunatud vaenuaktid , veel enamgi : lubas müüa maad välismaalastele , andis kolmandiku saarest tähtajatult rendile , tühistas tollimaksud , kehtestas usuvabaduse , tunnustas euroopaliku kogukonna eksterritoriaalsust jne .
Rahvas polnud aga rahul ettevõetud muudatustega , eriti usuküsimustes , ja riigis puhkes mäss .
See väljendus omalaadses massilises psüühilises epideemias “ ramanendzanas ” .
Nimelt langesid tuhanded malagassid transsi ning väitsid , et nendesse on asunud surnud kuninganna Ranavalona I hing , mis nõuab tagasipöördumist vanade tavade , sealhulgas malagasside jaoks traditsioonilise esivanematekultuse juurde .
Ülestõusu ulatus hirmutas valitseja lähikonda ning Radama II mõrvati õukondlaste poolt - ta kägistati siidinööriga .
Kaotatud saar
Siitpeale olid võimul naisvalitsejannad : Rasoherina ( 1863 - 1868 ) , Ranavalona II ( 1868 - 1883 ) ja Ranavalona III ( 1883 - 1896 ) .
Ometi polnud nad midagi muud kui nupud poliitilisel malelaual , mida vastavalt vajadusele tõstis riigi peaminister ja valitsejannade elukaaslane Rainilaiarivoni .
Viimane oli 19. sajandi teise poole Madagaskari ajaloo võtmefiguuriks .
Sündinud 1828. aastal kõrgest soost perekonnas , hülgasid tema vanemad ometigi lapse , sest tähetarga ennustused Rainilaiarivoni suhtes olid kurjakuulutavad .
Ta märgistati kui paaria - tema vasaku käe keskmiselt ja nimetissõrmelt lõigati esimesed lülid .
Kuid sugulased halastasid Rainilaiarivoni peale ja kasvatasid ta üles .
Kuueaastaselt alustas ta õpinguid misjonikoolis , 10-aastaselt kauplemist eurooplastega , mille tulemusel rikastus kiiresti .
Rainilaiarivoni varandus oli 16. eluaastaks sedavõrd arvestatav , et ta isa leppis temaga ja tõi ta õukonda .
Nii algas Rainilaiarivoni tähelend - nagu fööniks tuhast .
19. sajandi teine pool oli saare ajaloos väga pingeline .
Peaministrina seadis Rainilaiarivoni eesmärgiks Madagaskari elu euroopalikumaks muutmise ning Prantsusmaa surve neutraliseerimise .
Prantsusmaa aga ei tahtnud loobuda juba 17. sajandil tekkinud annektsiooniplaanidest .
1880. aastatel leiti lõpuks ettekääne sekkumiseks Malagassi riigi siseasjadesse , milleks oli saare relvatööstuse rajaja prantslase Jean Laborde'i pärandiküsimus .
See malagassitariga abielus olnud mees ei jätnud pärandit mitte oma lastele , vaid Prantsusmaal elavatele sugulastele .
Päranduse hulka kuulusid aga suured maavaldused Madagaskaril .
Erakonfliktile lisandusid peagi uued nõudmised Prantsusmaa poolt , sealhulgas protektoraadi küsimus saare loodeosas , ning siin ei aidanud isegi lõputud läbirääkimised .
Ja taevased märgid ei valetanud .
Rainilaiarivoni saatus oli tuua häda mitte ainult oma perele , vaid paraku ka saarele - ta kaotas sajandeid püsinud Malagassi kuningriigi prantslastele .
Kaks sõda Prantsusmaaga 19. sajandi lõpul otsustasid saare tuleviku - 1896. aastal kuulutas Prantsusmaa Madagaskari oma kolooniaks .
Suur Saar sai sõltumatuse tagasi alles 1960. aastatel .
Karin Hiiemaa on Tartu ülikooli õppejõud .
Pildid :
- .
Ranavolana I .
- .
Radama I .
- .
Maurice-Auguste Benyowsky .
Voldemar Harvig
Nähtavast kiirgusest lühilainelisemat elektromagnetilist kiirgust tuntakse ultraviolettkiirgusena .
Piiriks nähtava ja ultraviolettkiirguse vahel loetakse lainepikkust 400 nanomeetrit .
Sellest veelgi lühilainelisem on röntgenikiigus .
Ultraviolettkiirgusel on tugev keemiline ja bioloogiline toime , mis põhjustab näiteks värvainete pleekimist ja naha päevitumist .
Ultraviolettkiirgus , mille lainepikkus on alla 290 nanomeetri , neeldub täielikult Maa atmosfääris 30 kuni 200 kilomeetri kõrgusel merepinnast ja ei ole seega vaadeldav ka kõrgmäestikuobservatooriumides .
Raketitehnika arenguga on saanud võimalikuks vaatlusseadmete viimine väljapoole Maa atmosfääri .
Esimene pääsuke
Kui Teise maailmasõja päevil vallutasid liitlased Saksamaa , jäi neile muu sõjasaagi seas ka hulgaliselt tollal olemas olnud parimat raketitehnikat , mida jagus koos tehnilise personaliga nii Nõukogude Liidule kui ka Ameerika Ühendriikidele .
Nii juhtuski , et kosmoseastronoomia alguseks võib pidada aastat 1946 , mil Richard Touseyn'i juhitud uurimisrühmal õnnestus jäädvustada Päikese ultraviolettspekter kuni 220 nanomeetrini .
See uurimisrühm töötas Merejõudude Uurimislaboratooriumis ( Naval Research Laboratory ) ja kasutas trofeeks saadud V-2 tüüpi Saksa raketti , mis lennutati 80 kilomeetri kõrgusele .
Uue akna võimalused
Ultraviolettastronoomia on väga sarnane optilisele astronoomiale , sest põhimõtteliselt on selles valdkonnas kasutatavad teleskoobid üsna ühesugused tavapeegelteleskoopidega , spektrograafid sarnanevad tavalistele võrespektrograafidele ning ka kummagi kiirgusvastuvõtjadki ei erine kuigi palju teineteisest .
Ultraviolettkiirguses on uuritavad objektid üldiselt samad , mis nähtavas valguses .
Oluline on aga see , et ultraviolettpiirkonna ulatus on umbes kümme korda suurem , kui nähtava valguse lainepikkuste vahemik ja ootuspäraselt mahub sinna ka tunduvalt rohkem informatsiooni .
Eriti rikkalikku teavet on võimalik saada kuumade objektide vaatlustest , kuna sellisel juhul langevad just ultraviolettpiirkonda paljude kiirgavate ioonide resonantsjooned .
IUE - võimas teleskoop
Alates 1962. aastast on viidud orbiidile suur hulk ultraviolett-kiirgusteleskoope , kuid nende seas on erilisel kohal IUE ( International Ultraviolet Explorer ) .
Selle rajamise plaanid said alguse juba 1960. aastate lõpul .
Selleks ajaks oli lennutatud Maa ümbruse rännuteedele mitmeid orbitaalteleskoope , mis kuulusid USA-le , Nõukogude Liidule - , kus mõnedes programmides osalesid ka Tõravere astronoomid - , ja teistele riikidele .
1971. aastaks oli jõutud üldisele kokkuleppele kolme projektis osalenud agentuuri tööjaotuse osas .
NASA ülesandeks sai üldine teleskoobi konstrueerimine , selle orbiidile viimine ja komoselaeva juhtimine Goddardi Kosmoselendude Keskuses ( Goddard Space Flight Center ) .
Inglise teadlased pidid tegelema kaamerate konstrueerimisega ja osalema teleskoobi optilise süsteemi loomisel .
Euroopa Kosmoesagentuur ( ESA ) aga valmistas päikesepatareid ja tagas kosmoselaeva juhtimise Madriidi lähedal paiknevast juhtimiskeskusest .
Kosmoselaeva rajamisel oli plaanis rakendada mitmeid unikaalseid lahendusi , mille tulemusena oli IUE esimene geosünkroonsel orbiidil olev orbitaalteleskoop keskmise kaugusega maapinnast 36 000 kilomeetrit .
Kuna tiirlemisperiood oli umbes 24 tundi , püsis IUE ligikaudu 5000 ruutkilomeetrise Kesk- ja Lõuna-Ameerika ning Atlandi ookeni ala kohal .
Marylandis asuvast Greenbelti NASA juhtimiskeskusest sai teda pidevalt jälgida ning sellele lisaks veel umbes kaheksa tunni vältel ööpäevas oli see kosmoselaev nähtav ka Madridi lähedal paiknevast Euroopa kontrollkeskusest .
Niisiis tervelt kaheksa tundi ööpäevast korraldati vaatlusi ka Euroopa keskusest .
Omaette probleemiks oli IUE juhtimine kahest juhtimiskeskusest eri kontinentidel .
Selle edukaks realiseerimiseks kasutati ühesuguseid juhtimisarvuteid ja arvutitarkvara .
Teiseks oli teadlaste soov projekteerida viieaastase elueaga seade .
Insenerid aga ei pidanud seda eriti reaalseks ja arvestati umbes kolme aastaga , tegelikkuses osutus ta aga palju pikaealisemaks .
IUE põhiinstrumendiks oli 45-sentimeetrine berülliumist valmistatud peapeegliga peegelteleskoop .
Viimane oli varustatud kahe spektrograafiga , üks võimaldas saada suure ( 0,02 nm ) ja teine väikse ( 0,6 nm ) lahutusega ultraviolettspektreid vastavalt heledamatest ja nõrgematest objektidest .
Kogu spekter suudeti seejuures salvestada samaaegselt , mis oli väga suur eelis võrreldes varasemate , näiteks Kopernikus-tehiskaaslasele paigaldatud spektrograafidega kogutud andmetega .
Teleskoobi täpseks suunamiseks kasutati juhtimisteleskoope , mis andsid 16-kaareminutisest alast vaadelava objekti kujutise juhtimiskeskusesse .
IUE lennutati üles kanderaketi Delta abil 26. jaanuaril 1978 Canaverali neemelt Floridas .
Pärast ettenähtud orbiidile jõudmist ja tehnilisi katsetusi salvestati kolmandal päeval esimene nn kalibreerimisspekter .
60 päeva jooksul tehti proovivaatlusi ja programmi eelisobjektide uuringuid .
Vaatlused algasid 1. aprillil 1978 ja kestsid kuni 30. oktoobrini 1996.
Seega tegutses IUE 18 aastat ja 9 kuud - niisugust eluiga ei osanud keegi isegi loota .
Käesoleval ajal on IUE arhiivis üle 104 000 ultraviolettspektri erinevatest objektidest , millised on kõigile interneti kaudu kergesti kättesaadavad .
See tohutu vaatlusmaterjal ei ole kaugeltki ammendatud .
IUE korraldatud uuringute alguses oli andmete tõõtlemine küllaltki keeruline , kuna vaatlejad said oma käsutusse pooltoored tulemused .
Praguseks on arhiivis olevad spektrid aga juba töödeldud kujul ja nüüd on uurija mureks vaid nende tõlgendamine .
IUE programmi algaastail oli erakordne see , et oma vaatlusprogrammi võisid esitada ka teadlased teistest riikidest , millised ei tarvitsenud osaleda projekti finantseerimises .
Nii tegi ka Tartu Observatooriumi astrofüüsik akadeemik Arved-Ervin Sapar IUE abil oma vaatlusi .
Tollal olid need arvatavasti kõige moodsama tehnika abil läbi viidud vaatlused , mis meie taevauurijatele kunagi osaks saanud .
ASTRO-observatoorium
Üheks näiteks võimalustest , millised on tänapäeval mõnede teadlaste käsutuses , sobib hästi observatoorium Astro ( Astro Observatory ) .
Selle kooosseisu kuulus kolm instrumenti .
Neist Ultraviolet Imaging Telescope võimaldas salvestada vaadeldava objekti kujutise .
Hopkins Ultraviolet Telescope registreeris spektri ja Wisconsin Ultraviolet Photo-Polarimeter mõõtis polarisatsiooni .
Astro konstrueeriti kasutamiseks kosmosesüstiku lendudel .
Esimene Astro lendas 2. kuni 11. detsembrini 1990 kosmosesüstiku Columbia pardal , kus samal ajal oli kaasas ka röntgeniteleskoop ( Broad Band X-Ray Telescope ) .
Teine lend toimus 2. kuni 18. märtsini 1995 kosmosesüstikul Endeavour .
Kuna vaatlusaparatuur oli ette nähtud tagasitoomiseks maale , kasutati kujutiste salvestamiseks 70 millimeetri laiust filmi , mis on lihtsam võimalus isegi siiani digitaaltehnika poolt ületamatust meetodist .
Vaatlusi viidi läbi laias spektraalpiirkonnas 120 kuni 320 nanomeetrini .
Projekti eesmärgiks oli uurida tähtede jaotust galaktikates ja spiraalstruktuuri .
Kirjeldatud lendude käigus tehti muu hulgas vaatlusi ka väheuuritud , alla 120-nanomeetrise , ultraviolettkiirguse spektripiirkonnas .
Nii jälgiti näiteks aktiivsete galaktikate tuumi , kus peaksid paiknema suure massiga mustad augud , tähtedevahelise keskkonna omadusi ja tähtede jaotust elliptilistes galaktikates .
Samuti vaadeldi Io poolt põhjustatud gaasivoolusid Jupiteril .
Polarisatsioonivaatluste objektideks olid tähtedevaheline keskkond , kuumad tähed , kaksiktähed ja aktiivsed galaktikad .
VOLDEMAR HARVIG ( 1949 ) on Tallinna Tehnikaülikooli füüsika instituudi vanemteadur .
Füüsika-matemaatikakandidaat .
Maria Teiverlaur
“ Kui võtan jutuks biorütmid , hakkab enamik kolleege kätega vehkima ja kuulutab need kohe ebateaduseks .
Tegelikult pole aga asi hoopiski nii .
Biorütme uurivad tänapäeval paljude valdkondade teadlased ning ma ennustan , et nende tähtsust hakatakse järjest enam teadvustama , ” väidab meditsiinipsühholoog Maria Teiverlaur .
Biorütme uurivad nii bioloogid , morfoloogid , füsioloogid , matemaatikud , füüsikud kui ka meedikud .
Biorütmoloogias on juba välja kujunenud niisugused iseseisvad uurimisvaldkonnad nagu kronobioloogia , kronopatoloogia , kronoteraapia , kronofarmakoloogia ja kronoprofülaktika .
Nüüdisajal ei räägita ainult kronobioloogia ja kronomeditsiini teoreetilistest saavutustest , vaid ka praktilisest kasust eeskätt kosmonautikas , töö organiseerimises , haiguste diagnostikas ja ravis .
Biorütmid on välja kujunenud evolutsiooni käigus ning väljenduvad eluavalduste rütmilises kordumises , mis on iseloomulik nii üheraksetele kui hulkraksetele organismidele .
Inimese organismis võime eristada palju erinevaid rütme , nagu südame- ja hingamisrütm , menstruaaltsükkel ja mitmed muud .
Organismi elundkondade aktiivsus muutub ka kellaajati .
Näiteks endokrinoloogias on teada , et eeskätt ainevahetust korraldava neerupealise koore hormooni kortisooli tase veres on maksimaalne hommikupoole ööd , kasvuhormooni oma aga enne südaööd .
Rinnapiima eritumist reguleeriv hormoon prolaktiin saavutab maksimaalse taseme veres kella 4 ja 24 paiku .
Kronomeditsiin on avastanud , et ka näiteks hüpertooniatõve korral on häiritud vereringluse rütm .
Kui tervetel inimestel öösel arteriaalne vererõhk langeb , siis näiteks maohaavanditega haigetel seda ei juhtu .
Muutusi organismi rütmides on juba ööpäeva lõikes hulganisti ja neid kõiki ei jõua üles lugeda .
Kindlasti peab aga teadma tõde , et rütmiline aktiivsus tagab elunditele võimaluse puhata .
Täpsemalt määratledes on biorütm teatud kindla ajavahemiku järel tekkiv bioloogilise protsessi muutus , mille intensiivsus ja kiirus võivad olla erinevad .
Kui rütm muutub või kaob , tekib meie organismis kaos .
Biorütmide uurimine on andnud uusi võimalusi paljude tervisega seotud probleemide lahendamiseks nii teoreetilises kui ka praktilises meditsiinis .
Mõningail andmeil on rohkem kui 30 protsenti maailmas ilmuvast kronobioloogiaalasest kirjandusest pühendatud just terve ja haige inimese biorütmide analüüsimisele .
Märkimisväärne äge või krooniline desünkronoos võib ka omalt poolt kaasa tuua mitmesuguseid neurootilisi häireid - ärevust , depressiooni , isegi raskemaid psüühilisi hälbeid .
Kuna stressi osatähtsus inimeste elus järjest suureneb ja bioloogiline rütm seda omalt poolt mõjutab , siis seda enam on vaja aja faktori mõju organismile põhjalikult uurida .
Rütme on igasuguseid
Igat organismi võime vaadelda kui ajalist organisatsiooni , mis kätkeb endas palju erinevaid bioloogilisi rütme .
Need rütmid võivad olla väga erineva kestusega alates millisekundilise pikkusega rakusisestest protsessidest kuni kogu organismi haaravate tsükliteni , mille pikkus võib ulatuda mõne aastani .
Kõige enam on teadlased tähelepanu pööranud sesoonsetele ja muidugi ööpäevarütmidele , mida nimetatakse mõnikord ka tsirkaadilisteks , milline nimetus tuleneb ladinakeelsetest sõnadest circa - ligikaudu ja dies - päev .
Viimastel aastatel on rohkesti käsitletud 24 tunni piiresse mahtuvaid biorütme , teiste hulgas unerütmi .
Aastarütme , näiteks lindude rännet , sigimistsüklit , karvavahetust , on palju uuritud loomariigis .
Bioloogilise aja kontseptsiooni , mille Vladimir Vernadski arendas välja juba rohkem kui pool sajandit tagasi , on hiljem täiustatud ning uurimise alla on võetud organism koos väliskeskkonnaga .
Leitud on otsene side biorütmide ning ühelt poolt organismis eluks vajalike tingimuste püsivust reguleerivate homöostaasimehhanismide , teisalt aga adaptatsiooni- ehk kohanemisprotsesside vahel .
Biorütme võib kasutada ka instrumendina uurimaks bioloogilist aega , mis sõltub tugevasti inimese vanusest , ainevahetusest ja selle kiirusest .
Organismi kronotüüp näitab ära organismi aktiivsusperioodi päevas ehk selle , kas inimene on “ lõoke ” , “ tuvi ” või “ öökull ” .
Märgatud on sedagi , et esineb kronobioloogilist labiilsust , mis tähendab , et kronotüüp on suhteline ja võib muutuda - “ lõokesest ” võib saada “ öökull ” ja vastupidi .
Ajalisi rütme leidub väga laialdaselt nii elus- kui eluta looduses .
Teadlased on avastanud , et isegi valude puhul ilmnevad ajalised seaduspärasused .
Näiteks algab enamik peavalusid ajavahemikus kella 10 - 18 , seevastu migreeni-tüüpi peavaludel on kalduvus tekkida öösel , eriti hommikupoole ööd .
Mürki tasub võtta päeval !
Lausa praktiliselt tähtis oleks igaühel tunda oma kronoresistentsust , sest organismi vastupanuvõime sõltub kellaajast .
Kellaaeg mõjutab isegi niisugust asja nagu inimese vastupanuvõime keemilistele mõjutustele , sealhulgas mürkidele .
Nii näiteks võib teatud kogus toksilist ainet osutuda eluohtlikuks , kui see on sisse võetud öösel , aga sama kogus sama ainet ei pruugi tuua kaasa surmaohtu , kui neelame selle alla hommikul või päeval .
Niisuguse nähtuse põhjus peitub asjaolus , et organismi reageering mitmesugustele ainetele oleneb neerupealiste koore aktiivsusest .
Kui areneb kronofarmakoloogia , siis avaneb meil tulevikus võimalus arvestada keha kronobioloogilisi seaduspärasusi ka ravimite tarvitamisel ning optimiseerida senisest märksa enam sissevõetavate ravimite koguseid .
Mida raskem haigus , seda suuremad rütmihäired
Nii nagu esineb häireid igas muuski valdkonnas , nõnda tuleb neid ette ka bioloogiliste rütmide puhul .
Viimaseid mõjutab alati tugev ja pikaajaline stress , samuti psüühilise ja füüsilise tervise rikked .
Kronomeditsiini üks põhilisi tõdesid ütleb , et mida raskem on haigus , seda enam häiruvad ka organismi rütmid .
Tänu arstiteaduse edusammudele on kadunud mõnedki rängad tõved , nagu rõuged , katk , pidalitõbi .
Kuid seevastu on tekkinud mitmeid uusi hädasid-haigusi , mida ennem ei tuntud .
Viimaste aastakümnete farmaatsia hoogne areng on kaasa toonud ravimiallergiad , ilmunud on uus “ katk ” - aids , suurenenud tehis- ja siirdatud organitega kaasnevad probleemid , ning kindlasti ei saa märkimata jätta ka desünkronoosiga seonduvaid küsimusi .
Desünkronoose - patoloogilisi muutusi organismis , kus häiruvad inimese bioloogilised rütmid ning nende seos ja kooskõla väliskeskkonnaga - tekib nüüdisajal üha rohkem .
Praegusel tehnika ajastul , mil peame sageli sõitma kaugele ja ületama mitmeid ajavööndeid , on desünkronoosi olemuse tundmine väga tähtis .
Üle ajavööndite
Inimesed , kellel on elus ette tulnud pikemaid sõite , teavad , et ajavööndi muutus toob endaga kaasa enesetunde halvenemise .
Viimane on tingitud sellest , et inimese organism - tema biorütmid - ei jõua piisavalt kiiresti kohaneda uue ajare_iimiga .
Tekib ebakõla organismi sisemiste bioloogiliste rütmide ja väliste ööpäevarütmide vahel , samuti häirub sisemiste rütmide omavaheline kooskõla .
Desünkronoosi pikkus ja tugevus sõltub eelkõige sellest , mil määral ümbritsev keskkond muutub ehk siis mitu ajavööndit ületatakse , aga samuti sõltub see inimese tervislikust seisundist .
Kaugel reisil tekkinud desünkronoosi tulemusena häirub inimese vererõhk , kehatemperatuur , diurees , pulsi- ja hingamissagedus , muutub lihaste jõudlus ja isegi leukotsüütide ehk valgeliblede arv perifeerses veres .
Tihtipeale muudab desünkronoos inimese kergesti ärrituvaks , ilmnevad une- , südametegevuse- ja seedehäired .
Uuringud näitavad , et 7 - 10 ajavööndi ületamisel taastub südame rütm alles viiendaks , higieritus kaheksandaks , kehatemperatuur viiendaks kuni kümnendaks päevaks või isegi hiljem .
Desünkronoos muudab ebatäpseks ka inimese ajataju , mis kergesti kohanevatel inimestel taastub ühe-kahe päeva jooksul , raskematel juhtudel võtab see aega viis-kuus päeva .
Pikad , mitmeid ajavööndeid ületavad lennureisid põhjustavad häireid kõikides psüühilistes ja füsioloogilistes rütmides .
Vana , reisieelne rütm ei ole uues keskkonnas adekvaatne , nii-öelda uue biorütmi kujunemine , mis vastaks kohalikule ööpäevarütmile , nõuab aga aega .
Eriti vajalik on organismi kiire taastumine sportlastele .
Mõned autorid soovitasid 1930. aastatel desünkronoosi ületamiseks juba enne väljasõitu oma elurütm ümber kohandada selle maa ajarütmiga , kuhu sõidetakse .
See õpetus osutus aga vääraks , kuna organismi sisemiste ehk biorütmide kujunemisel etendavad määravat rolli just välised rütmid , nagu ööpäev jt.
Tänapäeval bioloogiliste rütmide alased uuringud jätkuvad .
Saadud tulemused rikastavad teooriat , kuid lubavad teha ka praktilisi järeldusi .
Järgnevalt mõningaid soovitusi , mis aitavad reisidel kiiremini ületada desünkronoosi ja kohaneda uue ajavööndiga .
Viis nõuannet
1.
Nädal enne ärasõitu püüdke mitte kinni pidada kindlast päevarezhiimist ehk siis varieerige söömise , töötamise ja magamaheitmise kellaaegu .
2.
Sõidu ajal püüdke magada .
Kõige paremini mõjub uni , mis tekib ilma rahusteid ja unerohtusid tarvitamata .
3.
Reisi sihtpunkti jõudmisel lülituge kiiresti aktiivsesse tegevusse .
Eriti positiivne toime on just füüsilisel koormusel .
4.
Võimaluse korral planeerige sihtpunkti jõudmine õhtuks , ööseks või varahommikuks , et oleks võimalik veel magada .
5.
Kohalikule ajare_iimile minge üle kohe , saabumise päevast alates .
Lisaks desünkronoosile avaldab inimese organismile kahtlemata nõrgestavat mõju ka uute kliimatingimustega kohanemine .
Seepärast peavad sportlased vähemalt viis , aga kohati isegi kuni kümme päeva enne võistlust kohale sõitma , et harjuda uue ajavööndi ja ka kliimaga .
Turistina reisides või komandeeringusse minnes oleks aga samuti kasulik teada desünkronoosi olemust , et tuhandeid kilomeetreid kodust eemal olles kiiremini ja paremini kohaneda uue ümbritseva keskkonnaga ning elada sisse aega , mis reisi sihtpunkti saabumisel ei vasta organismi rütmidele .
Kronomeditsiiniga tegelejad on veendunud , et 21. sajandil muutub biorütmide uurimine veelgi aktuaalsemaks ning meditsiini täiustavad uued meetodid ja võimalused .
MARIA TEIVERLAUR ( 1955 ) on Akadeemia NORD kliinilise psühholoogia õppetooli juhataja , professor .
Trükinumbrist leiate ka Rahvusvahelise Tsiviillennunduse Organisatsiooni poolt välja töötatud valemi aja leidmiseks , mille vältel organismi biorütmid jõuavad enam-vähem normaliseeruda ehk siis uue ajavööndiga kohaneda .
Hendrik Relve
USA-s Arizona osariigis asub Antiloobi kanjon , mis kuulub ilukanjonite hulka .
Selline kanjon on sügav , ent kitsas .
Ülaosas aheneb kanjon niivõrd , et valgus kanjoni põhja otse ei ulatu .
Ülalt langevad ja murduvad päikesekiired loovad pidevalt muutuvaid valguse- ja värvimänge , mistõttu Antiloobi kanjon esitab väljakutse igale loodusepiltnikule .
Navahote maal leidub looduseimesid , millest teatmeteosed ja turismiraamatud enamasti vaikivad .
Üks selliseid on Antiloobi kanjon .
Kanjon asub Page'i linna lähedal , peaaegu Arizona ja Utah ' osariigi piiril .
Sellist turistisõbralikkust nagu nägime seljataha jäänud Grand Canyoni ja teiste rahvusparkide väravail , me Antiloobi kanjonis ei kohta .
Kanjon pole sobiv massituristile
Suurivaevu õnnestub üles leida silmapaistmatu parkimisplats linnast mõne kilomeetri kaugusel asfalttee number 98 servas .
Platsil seisavad mõned autod , kuid mitte ainsatki hingelist .
Tagasihoidlik stend teatab , et omal käel edasiminek on rangelt keelatud .
Veel teatatakse , et retked giidi saatel toimuvad täistundidel ja et igal külastajal tuleb selle eest tasuda Eesti rahasse arvestatult 300 krooni .
Kutselise piltniku jaoks on ette nähtud lisatasu 850 krooni .
Võrreldes Arizona riiklike kaitsealade ja rahvusparkide hindadega on hinnad hüppeliselt kõrgemad .
Täistunni paiku vurab küngaste vahelt teeserva turistidest pungil lahtine farmeriauto .
Kabiinist kargab välja pigimusta patsiga nooruk .
Pikema jututa aitab ta kanjonist saabunud inimesed autokastist maha ja meid nende asemele .
Sõit kulgeb esialgu piki tolmavat rööbasteed lauges jõeorus .
Ligi 6-kilomeetrise sõidu jooksul muutub org kitsamaks ja oru servad järsemaks .
Viimaks näib , nagu oleksime jõudnud oru lõppu .
Tee lõpeb ja meie ees kõrgub pruunikast liivakivist püstloodis kaljusein .
Autojuht viipab mõne meetri laiusele tumedale praole kaljuseinas ja teatab , et siit algab Antiloobi kanjon .
Napisõnaliselt seletab ta , et ise kaasa ei tule .
Mingu me omapead kanjoni lõpuni ja tulgu sama teed tagasi .
Tema ootab meid tunni pärast samas paigas .
Valguse , vormide ja värvide kaleidoskoop
Avaus kaljuseinas on ruumika toa laiune , kuid väga kõrge .
Sisse astudes on tunne kuidagi tuttavlik .
Jah , muidugi , paik meenutab Piusa liivakoopaid Eestis .
Sealgi on sarnaseid liivakivisse uuristatud võlvkaari .
Kuid Piusa liivakoopad on inimeste , siinne looduse kätetöö .
Erinevalt Piusa võlvide sümmeetrilistest vormidest on Antiloobi kanjoni omad väga korrapäratud .
Kanjoni seinad koosnevad fantastilise kujuga peenematest ja jämedamatest liivakivisammastest .
Sambad on läbi käinud otsekui taltsutamatu fantaasiaga kujuri käe alt .
Nende pinnal on näha mitmesuguse sügavusega horisontaalseid uurdeid .
Tihti kulgevad uurded spiraalikujuliselt ülalt alla .
Nende järgi on Antiloobi kanjon saanud muide lisanimeks Korgitseri kanjon .
Kui liigume käiku pidi kalju sisemusse , ei mattu see täielikku pimedusse .
Kusagilt nähtamatult kõrguselt immitseb põrandani veiklevat valgust , otsekui oleks sinna peidetud lambid .
Teame , et see on siiski looduslik valgus .
Kusagil mitmekümne meetri kõrgusel avaneb kanjoni ülaosa jõesängi põhja .
Liigume õigupoolest jõe põhja all .
Jõesäng peab olema kuiv , sest kanjonis tuiskab parajasti tuuleiilidega üles liiva .
Tean eelnevalt loetust , et niisuguses seisundis peaks kanjon olema peaaegu aastaringi .
Kuid mõned korrad aastast täidavad paduvihmad jõesängi veega .
Sellistel kordadel sööstavad tulvaveed kanjonini ja neelduvad siin paigas maa alla .
Kanjoni laest sööstavad siis alla veejoad ja selle põhjas mäsleb sügav jõgi .
Vesi väljub kanjonist kohas , kuhu jäi ootele meie teejuht , ja voolab edasi mööda jõesängi , kust olime autoga saabunud .
Kümme kilomeetrit allavoolu suubub vesi viimaks Powelli järve .
Mõne päeva pärast on vesi kadunud ja kanjon taas kuiv .
Meie ümber näha olev imeliste sammaste galerii on vooluvete sajanditepikkuse uuristustöö tulemus .
Kordumatu vormi on neile andnud ülalt alla tormanud veemassid .
Loodusefotograafile pakub see paik lõputuid võimalusi .
Esiteks on kanjoni liivakivi suurte tooni- ja vormierinevustega .
Teiseks valitsevad siin hämmastavad valgusolud .
Päikesevalgus ei jõua kanjonisse otse .
Ta murdub ja peegeldub kitsastes laepragudes korduvalt , enne kui ulatub kanjoni põhja .
Valguse ja toonide mäng teiseneb siin pidevalt vastavalt sellele , kuidas muutub päikesekiirte langemisnurk .
Kanjoni lõpust retke alguspunkti tagasi pöördudes leidsime eest hoopis teistsuguseid värve ja varje kui esmakordsel läbimisel .
See alaline muutumine tuletab meelde lapsepõlves kogetud kaleidoskoobielamust .
Keerad silma ees olevat toru vaid käenõksu võrra ja kohe on su ees teistsuguseks uuenenud pilt .
Antiloobi kanjonis kolmjala peale kinnitatud kaameraga aegvõtteid tehes saab arusaadavaks , miks see paik loodusepiltnikke kütkestab .
Ta esitab fotograafile väljakutse .
Kanjonis ei ole võimalik teha järjest kahte täpselt samasugust pilti .
Isegi siis , kui pildistada täpselt sama paika , muutub selle ilme iga mõne minuti järel .
Olen internetist lugenud , et Antiloobi kanjonis korraldatakse fotograafidele rahvusvahelisi pildistamise kursusi ja võistlusi .
Muidugi on osavõtumaks pöörane .
Pean tunnistama , et ise pääsesin kanjonist välja tulles soolasest lisamaksust vaid üle noatera .
Kui uuesti indiaanlasest autojuhi juurde jõudsime , nägi ta mu õlal kaamera kolmjalga , mida ma polnud jõudnud veel kokku panna .
Seda kiirelt pilguga hinnates teatas navaho mees : “ Maksa 50 dollarit juurde !
” Kolmjala välimuse põhjal tahtis ta mult saada professionaali lisatasu .
Kuid oma suure Nikoni kaamera , millega pilte olin teinud , olin ma jõudnud juba kotti pista .
Pihku oli jäänud vaid tilluke kompaktkaamerat .
Heitnud järgneva pilgu sellele , hakkas mees naerma ja rehmas käega .
Olin tema silmis õnneks tagasi langenud tavalise harrastuspildistaja seisusesse ning pääsesin tavahinnaga .
Kanjon on nõudnud inimohvreid
Taas päikesevalguses seistes tunnen , kuidas haihtub ängistustunne , mis pildistamiselevuse kõrval mind kanjonis viibides oli painanud .
Käikudes olles ei saanud ma lahti kujutlusest , mis juhtuks siis , kui ülalt hakkaksid äkki alla pahisema veejoad .
Kanjoni servi pidi üles ronides ennast päästa ei õnnestuks , sest need on liiga järsud .
Kanjonist välja pageda kah ei jõuaks , sest vesi tõuseks liiga kiiresti .
Kes tulvavete tulekul kanjonis juhtub olema , on sattunud surmalõksu .
Võrdlemisi hiljuti oli taoline kurbmäng siin tegelikult aset leidnud .
Augustis 1997. aastal toodi Antiloobi kanjoni juurde 11 Prantsusmaa ja _veitsi turisti .
Nende teejuhiks oli olnud teismeline navaho poiss .
Ilm oli sajune ja teejuht palus turiste , et nood ohtlikuks muutunud kanjonisse ei siseneks .
Kaugelt tulnud ja kalli fotovarustusega võõrad leidsid aga , et kohalikul poisikesel pole õigust neid kamandada .
Nemad on maksnud ja tahavad selle eest ka midagi saada .
Nad sisenesid kanjonisse .
Indiaanipoiss jäi ootama kanjoni suudmesse .
Poisi ohuaimdused olid õigustatud .
Jõe ülajooksul olid parajasti kogunenud tulvaveed ja hakanud piki jõesängi liikuma .
Kui mäslevad veehulgad kanjonini jõudsid , täitus see mõne minuti jooksul kümne meetri sügavuse veega .
Pole võimalik teada , mida elasid läbi kanjonisse jäänud turistid .
Ainus sündmuses ellujäänu oli indiaaninooruk .
Kui ta nägi kanjonisuudmest välja sööstvat jõge , suutis ta oru kaljunukke pidi nobedasti üles ronides end tõusva vee eest päästa .
Turistid uhtus veevool endaga kaasa .
Ülejärgmisel päeval õngitseti nende surnukehad välja Powell'i järvest , kuhu vesi nad viimaks oli kandnud .
Pärast seda sündmust on kanjoni omanikud kohapealseid ohutusnõudeid tugevasti karmistatud .
Paduvihmade ajaks suletakse Antiloobi kanjon turistidele täielikult .
Hoolega jälgitakse igapäevaseid ilmateateid .
Isegi siis , kui taevas tõmbub vaid pilve ja hakkab tibutama , katkestatakse külastajate teekond tunnipealt .
Kui oleme oma retke lõpetamas , muutub meie alguses kidakeelsena püsinud navaho nooruk jutukamaks .
Selgub , et turistidega suhteliselt karusel ümberkäimisel , mida oleme algusest peale kogenud , on mitmeid põhjusi .
Oma jälje on jätnud muidugi mõne aasta tagune tragöödia .
Sestpeale ohjatakse turiste endisest märksa rangemalt .
Aga vist veelgi sügavama põhjuse , miks navahod ei taha kanjonit näha massiturismi paigana , reedab teejuht meile alles praegu .
Antiloobi kanjon on tänaseni navahote pühapaik .
Pikka aega on navahotel õnnestunud põlist pühapaika hoida valgete eest täielikus saladuses .
Alles ligi 70 aastat tagasi hakkas kohalike valgete seas levima kumu kummalise iluga paigast .
Esialgu kolas kanjonis vaid üksikuid uudistajaid .
Aga ligi 40 aasta eest paisus uudishimutsejate tulv nii suureks , et navahod olid sunnitud midagi ette võtma .
Siis andis navahote hõimunõukogu Begay ' de perekonnale ülesandeks võõraste käimine kanjonis oma kontrolli alla võtta .
Begay ' de pere on suurpere , nagu navahotele tüüpiline .
See koosneb 20 täiskasvanust ja lastest .
Aastakümnetega on kanjoni külastajate arv üha kasvanud .
Praegu sõidutavad pereliikmed turiste tipphooajal edasi-tagasi viie autoga .
Turistide hulka püütakse vaos hoida kõrgelekruvitud külastushindadega .
Sissepääsumaksudest kogunev tulu on nii suur , et pere muu tööga tegelema ei pea .
Suur osa kasumist läheb muidugi hõimu ühiskassasse .
Antiloobi kanjonis korraldavad navahod oma pühatalitusi .
Mõistagi on pääs tseremooniatele võõrastele keelatud .
Kõige olulisem rituaal aastas toimub aprillikuus .
See olla pühendatud kanjoni hingele .
Talle tuuakse siis tänuohvreid .
Muuseas , nagu jutustab meie retkejuht , palutakse siis ka seda , et kanjoni hing edaspidi samamoodi parajal määral külastajaid kohale meelitaks , kuid ka seda , et ta kohalejõudnute elu ei ohustaks .
HENDRIK RELVE ( 1948 ) on metsabioloogist rännumees .
kogumik
Peterburi kirjastus Aleteia vene keeles
Kas Lenin oli saksa spioon ?
Eesti raamatuturu väiksus toob siia paratamatult vaid juhuslikke muukeelseid külalisi .
Need võivad üksikeksemplaridena olla peidus teiste väljaannete vahel ja jääda tähelepanuta .
Üks selline raamat sattuski hiljuti suisa juhuslikult kätte .
See seisis alumise riiuli tagumises nurgas .
Oma pealkirjaga lubas raamat avada Oktoobrirevolutsiooni saladuse ja määratleda Lenini osaluse Saksa-bolshevistlikus vandenõus .
Ligilähedaselt samase pealkirjaga raamatuid ilmub viimasel ajal Venemaal hulgi ja laias laastus ei vääri 95 protsenti neist mingit tähelepanu , kuid üksikuid tasub lugeda .
Kuidas siis sellises raamatutulvas orienteeruda ?
Kindlasti võiks vaadata üllitavat kirjastust , ning antud raamatu ilmutanud Peterburi kirjastus “ Aleteia ” on valdavalt usaldust väärt .
“ Oktoobripöörde saladus ” tõstatab mitmeid intrigeerivaid küsimusi , muidugi mitte esimest korda ja esimesena .
Kas Lenin oli Saksa agent ?
Kas Saksamaa finantseeris bolshevikke ?
Ehk kokkuvõtlikult - kas Oktoobrirevolutsioon oli Saksa salateenistuste sepitsus ja kätetöö ?
Väljaande teeb huvitavaks asjaolu , et vastuseid nendele küsimustele ei anna mitte raamatu autor , vaid koostaja .
“ Oktoobripöörde saladus ” sisaldab veel mõned ajad tagasi täiesti salajasi dokumente , peamiselt 1920. aastatel ilmunud artikleid ja mälestusi ning ligikaudu viiskümmend lehekülge kommentaare .
Paljudest asjadest , ka minevikusündmustes , kas sosistatakse või räägitakse ja jäädaksegi sosistama ja rääkima .
Laias laastus kehtib see ka Lenini agendiks olemise kohta .
Tegelikult aga ilmneb , et on üllatavalt palju konkreetseid dokumente , mis seda ühes või teises vormis agendiks olemise lugu kinnitavad ning neid võibki antud raamatust leida .
Sellest , et bolshevike rahastamises osalevad sakslased , kirjutasid mitmed vene lehed juba juulis 1917 , ajal millal kukkus läbi leninlaste võimuhaaramise esimene katse .
Seega on nn sajandi provokatsioon köitnud ajaloolasi juba rohkem kui 80 aastat .
Kui äsja ilmunud raamat oleks piirdunud vaid järjekordsete arutlustega skaalal “ oli agent - ei olnud agent ” , siis oleks ta vaevalt suutnud pakkuda midagi uut .
Eriti selle mõistmiseks , mida enesest kujutasid bolshevismi ideaalid , kuidas enamlased mõistsid patriotismi ja internatsionalismi , kui kaugele nad olid võimu saavutamise nimel võimelised nihutama moraali ja eetika piiri .
Aluse Lenini ja tema võitluskaaslaste süüdistamiseks salajastes kontaktides sakslastega andis 16.
Siberi laskurpolgus teeninud Dmitri Jermolenko ülestunnistus 1917. aasta aprillis .
1905. aasta revolutsioonilistes sündmustes aktiivselt osalenud Jermolenko sattus sakslaste kätte vangi 1914. aasta novembris ning pärast mõningat veenmist nõustus töötama nende heaks kuutasuga kaheksa tuhat rubla .
Teda saidki Saksa kindralstaabi ohvitserid edaspidi kasutada ühe kanalina rahade transportimisel bolshevikele .
See raha aga , nagu selgub raamatus toodud dokumentidest , oli väga suur .
Kuigi Lenin ja tema lähedasemad võitluskaaslased eitasid nii 1917. aastal kui ka hiljem igasugust sakslastepoolset rahasüsti revolutsiooni läbiviimiseks , on mõned väiksemad ja poliitiliselt lühinägelikumad tegelased häbenemata nendest tagamaadest rääkinud .
Sest sellise õilsa eesmärgi - nagu tsarismi kukutamine - elluviimiseks kõlbasid kõik vahendid .
Alates ajast , kui pärast Teist maailmasõda sattusid ameeriklaste kätte tuhanded bolshevike ja Saksamaa varjatud suhteid avavad aruanded , kirjad , telegrammid ning nende dokumentide põhjal ilmus Läänes mitmeid artikleid ja raamatuid , muutusid paljud oletused bolshevike-sakslaste salaliidust ajalooliseks faktiks .
Veel üheks seigaks , millele “ Oktoobripöörde saladuses ” pühendatakse küllaltki palju ruumi , on nn plombeeritud vaguni lugu .
See on vagun , milles Lenin ja tema kaaslased alustasid oma teekonda Shveitsist , läbisid Saksamaa , Rootsi ja Soome ning 1917. aasta aprillis jõudsid Petrogradi .
Sakslaste Idarinde staabi ülema M. Hofmani meenutuste järgi teostati Lenini vedu läbi Saksamaa Petrogradi selleks , et “ veelgi kiiremini hävitada ja mürgitada Vene armee moraal ” .
Mida aga tähendas tol ajal Lenini saabumine linna , seda kirjeldab väga täpselt Lev Trotski : “ Kui plombeeritud vagun poleks 1917. aasta märtsis sõitnud läbi Saksamaa , kui Lenin poleks seltsimeeste grupiga , ning mis on veelgi tähtsam , oma tegude ja autoriteediga saabunud aprilli alguses Petrogradi , siis Oktoobrirevolutsiooni - mitte üldiselt , nagu meil armastatakse targutada , vaid seda revolutsiooni , mis toimus 25. oktoobril vana stiili järgi - poleks ilmaski toimunud ” .
Nii et Saksa salateenistus , organiseerides Lenini kodumaale , lõi olulise eelduse võiduka revolutsiooni toimumiseks .
Kas Saksamaa luurajad ja poliitikud aga suutsid ette näha kõiki neid tulemusi , milleni nende korraldatud operatsioon mõne aja pärast viib , on hoopis teine küsimus .
Loomulikult ei tasu arvata , et just see raamat suudab anda kõigile käsitleva valdkonna küsimustele lõplikke vastuseid .
Kuid seda ei tasugi oodata , sest ajaloo võlu selles seisnebki , et andes osale küsimustest vastuseid , sünnitab ta koheselt uusi küsimusi juurde .
Ning veel üks mõte , mis “ Oktoobripöörde saladusi ” lugedes pähe tuli .
Kas bolshevike ja Saksamaa revolutsioonieelsetes erisuhetes ei peitu mitte Stalini 1930. aastate lõpu välispoliitika alateadliku maailmamõistmise osaline seletus ?
David Vseviov
Hannes Walter
Eesti soomusväe kõige pikaajalisem juht kolonel Jaan Lutsar kirjutab sissejuhatuses oma soomusautosid käsitlevale raamatule : “ Lahingu kui sõja üksiku episoodi eesmärgiks on anda vaenlasele surmavaid hoope , ise neid saamata …
Selle protsessi momentides tulebki otsida lahingmasinate loomise ideed … ”
Klassikaliseks esimeste teadaolevate sõjavankrite hulgas võib pidada Assüüria sõjavankri hilisemat tüüpi .
Sellel olid mehekõrgused rattad , mis tõstsid 4-liikmelise meeskonna piisavalt kõrgele , et lasta nooli üle kolme kaitsetekkidega kaetud veohobuse peade .
Tugeva konstruktsiooniga puust vanker kaitses meeskonda rinna kõrguseni .
Vankrisse siseneti tagaosas oleva ukse kaudu , mis oli väljastpoolt kaitstud pikkade naeltega .
Vankri raskuspunkt oli viidud nii ette , et hobused ehmudes ei saanud tagajalgadele tõusta isegi siis , kui meeskond jalastus .
Meeskonna turvis algas vöö kõrguselt .
Meeskonnas oli neli inimest - hobuseajaja ( vankri juht ) ja vibukütt tema kõrval , ülejäänud kaks meeskonnaliiget olid relvastatud peale vibu veel viskeodade ja sõjakirvestega .
Nemad pidasid jalavõitlust koos jalaväega , kui vankrite rünnak oli vastase read segi löönud .
Vankri juht ja vibukütt jäid kaitsma vankrit .
Määrustik keelas vastase rindesse tungimise enne , kui seal valitseb täielik segadus ja paanika , et mitte kaotada sõjavankreid .
Sõjavankrite meeskond oli hoolikalt valitud armee eliit ja neil oli keskne osa Assüüria võitudes .
Sõjariistast iluasjaks
Egiptuse sõjavankrid olid Assüüria omadest tunduvalt kergemad .
Neid vedas üksnes kaks kaitsmata hobust .
Vankrid olid tagant avatud ja küljed kaitsesid 2-mehelist meeskonda vaid põlvini .
Pärslased astusid sammu edasi ja konstrueerisid vastase kaitseliini läbimurdmiseks mõeldud raske sõjavankri .
Pärsia sõjavankritel olid eriti massiivsed rattad ja need varustati pikkade nugadega .
Eest kaitses vanker 2-mehelist meeskonda vööni , külgedelt põlvini .
Vastase kaitse murdmine õnnestus niisuguste vankritega siiski vaid nõrga moraali ja väljaõppega vaenlase puhul .
Makedoonia Aleksandri faalanks osutus Pärsia sõjavankritele praktiliselt murdmatuks .
Kreeka armees kasutati Egiptuse tüüpi kergeid sõjavankreid , kuid nende taktikaline roll oli lisaks noolte külvamisele ka operatiivvaru kiire toimetamine ohustatud kohta .
Sõjavankrite tähtsus polnud kunagi suur ning pärast Philippos II reforme jäi sõjavanker vaid dekoratiivseks sõiduriistaks paraadidel ja olümpiamängudel .
Roomas olid sõjavankrid samuti üksnes iluasjad paraadidel .
Barbarite briljantne koostöö
Rooma kroonikates leidub andmeid ka roomlaste vastu sõdinud gallialaste sõjavankrite kohta .
Gaius Julius Caesar kirjeldab põhjalikult brittide sõjavankreid ja nende kasutamise printsiipe .
Britid sööstsid ootamatult vastase rinde ette , külvasid selle üle noolte ja viskeodade rahega ning asusid siis kohe jalastunult lähivõitlusse .
Vankrijuhid hoidsid vankreid rinde taga nii , et vajadusel sai jalastunud meeskond kiiresti vankrile naasta ja lahkuda .
Jalavägi järgnes vankritele kiiresti ja taktikaline koostöö oli Caesari hinnangul briljantne .
Britid ründasid sõjavankrite abil ootamatult ka vastase rännakkolonne .
Samuti kasutasid nad sõjavankreid vastase tagalabaaside ja reservide hävitamiseks .
Kui ülesanne oli sooritatud , lahkuti kiiresti .
Taandumisel hoidsid britid järelväe juures sõjavankrite üksusi , mis andsid sobival maastikul ja hetkel vastulööke , viivitades nii jälitamist .
Sellisel juhul toimisid sõjavankrid koos ratsaväega .
Ka siin hindab Caesar taktikalist koostööd eeskujulikuks ning mainib , et brittide vankrimeeskonnad olid erakordselt vilunud nii tehniliselt kui ka taktikaliselt .
Pole midagi uut siin päikese all
Antiikajal töötati välja ja rakendati niisiis juba praktiliselt kõiki neid printsiipe , millele tugines soomusautode kasutamine 20. sajandil .
Ainsaks muutuseks oli tehniline progress .
Keskajal kaotas sõjavanker peaaegu igasuguse tähtsuse , kuna soomusrüüs ratsanik oli ise osalt nagu lahingumasin .
Soomus pakkus individuaalselt seda kaitset , mida antiikajal andis sõjavanker võitlusüksusele .
Tulirelva kasutuselevõtt ja areng tekitas aga 14. - 15. sajandi vahetuseks olukorra , kus reaalselt kaitsev soomus pidanuks olema juba nii raske , et hobune seda enam kanda poleks suutnud ja soomusratsanik polnuks võimeline kätt ega jalga liigutama .
Selline olukord tõi unustuse hõlmast välja sõjavankri idee .
Geniaalne tshehh
Keskaja ja renessansi piiril , mil tulirelvad olid juba kasutusel , ent veel suhteliselt nõrga läbilöögijõuga , elas oma ajas geniaalne tshehh Jan Zhizhka .
Hussiitide sõdade ajal ( 1419 - 1437 ) tõusis ta hussiitide armee hetmaniks ehk ülemjuhatajaks .
Kuna valdavalt jalameestest koosnev hussiitide vägi oli jõuetu katoliiklaste raske ratsaväe ees , tuli leida mingi muu lahendus kui seda oli traditsiooniline välilahing .
Selline lahendus leitigi - esmakordselt pärast antiikaega võeti massiliselt kasutusse sõjavankrid .
Hussiitide sõjavankrid olid ühtse konstruktsiooniga , kaheteljelised , valmistatud tugevatest puuplankudest .
Vankrite külgedel olid laskeavad ja need olid allalastavad , kui vankrid moodustasid ringikujulise välikindluse “ Wagenburgi ” .
Sel juhul viidi lahtirakendatud hobused vankerlinnuse keskele ja vankrid kinnitati tugevate kettidega üksteise külge .
Tavaliselt oli vankris 18 - 20 meest , igaüks kindla ülesandega .
10 vankrit moodustasid kümmekonna oma juhiga .
Kümmekonna peale oli kaks suurtükiga varustatud vankrit .
Kõik vankrid allusid ühele hetmanile .
Tipphetkel , 1431. aastal , oli hussiitide väes 50 000 jalameest , 5000 ratsameest ja 3000 sõjavankrit 600 suurtükiga .
Ikka Leonardo
Tulirelvade arenedes asuti otsima sõjavankrile uusi lahendusi .
Ühiseks tehniliseks uuenduseks oli see , et vankrid konstrueeriti nüüd valdavalt 2-teljelisena ja veohobused püüti paigutada vankri sisse , kus neid sai kaitsta vastase tule eest .
Suurem osa toonastest projektidest jäid kui kurioosumid paberile või siis ehitati nad küll valmis , aga neil puudus reaalne lahinguline väärtus .
Omaette peatüki sõjavankrite konstrueerimise ajaloos moodustab Leonardo da Vinci tegevus .
Ta alustas mitmesuguseid tiirlevaid hävitusvahendeid kandvate vankrite loomisest , mille nõrkuseks oli aga hobuste ja nende juhi kaitsmatus vastase tule eest .
Pole teada , kas neist vankritest ühtki valmis ehitati , tõenäoliselt mitte .
Sammuks edasi oli kuue soomusega kaitstud hobuse poolt tõugatav sõjavanker , mille esiosas asus oganuiast taraan ja meeskond oli relvastatud tulirelvadega , mille jaoks vankri seintes olid laskeavad .
Ka selle leiutise realiseerimise kohta ei ole tõendeid .
Hiljemalt aastal 1482 , nagu selgub ühest Leonardo da Vinci kirjast , tegeles ta juba täiesti kinnise sõjavankri ideega .
See UFO-t meenutav leiutis liikus neljal rattal inimjõul ja võimaldas soomusega kaitstud meeskonnal tuld anda 360 kraadi ulatuses .
Üksnes puitkaitse hülgamise põhjuseks oli tulirelvade üha kasvav läbilöögi võime .
Sõjamasin jäi siiski paberile .
Saksa leidur B. Holtzschurer seevastu ehitas 1558. aastal valmis sõjavankri , mis hammasrataste abil inimjõul liikus ja oli kuusnurkse kujuga , materjaliks massiivsed tammeplangud .
Vankri kõigil külgedel olid laskeavad suurtükkide ja arkebuuside või musketite jaoks .
Sõjavanker nõudis kõva ja tasast pinnast ning liikus ka siis oma suure kaalu tõttu väga aeglaselt , vajades jala- ja ratsaväe katet .
Sisuliselt oli tegu liikuva välikindlusega .
Sakslased ehitasid ka palju lihtsamaid ja kergemaid inimjõul liikuvaid paksudest plankudest sõjavankreid , mida jalavägi reaalselt kasutas .
Renessansiaega kuuluvad ka esimesed katsed amfiibsõjavankri ehitamiseks , mis jäi siiski kuriositeediks .
Mida enam arenesid tulirelvad , seda tugevam pidi olema sõjavankri soomus .
See omakorda suurendas vankri kaalu ja nõudis rohkem veohobuseid või mehhanismi käitavaid inimesi .
Kõnealune asjaolu suurendas sõjavankrit omakorda .
Viimaks jõuti ummikusse ja 16. sajandi lõpus soikusid otsingud sõjavankri osas terveks sajandiks , kuni Inglise füüsik James Watt 1765. aastal aurumasina leiutas .
Aurumasinaajastu
Revolutsiooniks tehnika ajaloos oli niisiis aurumasina leiutamine - uue liikumapaneva jõu teke tõstis taas huvi sõjamasinate arendamise vastu .
Prantslaste veendumuse kohaselt on nüüdisaegse soomusväe isa insener Nicolas Joseph Cugnot , kes konstrueeris 1769. aastal maailma esimese aurumootoriga maanteesõiduriista .
Idee leidis järgmisel aastal rahastamist Prantsuse valitsuse poolt ja veduk ehitatigi valmis .
Selle kiiruseks oli 4 km/h ja iga 20 minuti tagant pidi sõiduriist peatuma , et 15 - 20 minutit auru “ üles ajada ” .
Otseselt soomusauto eelkäijaks seda veovahendit siiski pidada ei saa .
Inglaste veendumuse kohaselt projekteeris ajaloo esimese aurumootoriga soomusauto Briti leidur James Cowen 1855. aastal .
Ta ehitas oma suurtükkidega relvastatud ja muistse Pärsia mälestusena ka vikateid kandva riistapuu isegi valmis , ent Briti valitsus loobus seda tellimast .
Teise Inglise-Buuri sõja ajal , 19. - 20. sajandi vahetusel , kasutasid inglased kummatigi algeliselt soomustatud “ Fowler ” aurutraktoreid , et kaitsta oma varustuskolonne buuride üllatusrünnakute vastu .
Inglaste prioriteeti soomusauto loomisel tunnustavad üldreeglina ka teised maad .
Ameeriklased on siiski veendunud , et esimese sõjalise soomusmasina ehitas Ameerika kodusõja ajal lõunaosariiklane Charles S. Dickinson , kelle projekti järgi valmis suurtükiga varustatud aurutraktor , mis aga kunagi lahingusse ei jõudnud .
Pikapeale algne vaimustus vaibus .
Aurumootori puuduseks olid liiga suured gabariidid .
Aurujõul liikuvad soomusautod jäid katsetuste tasemele ning neid ei toodetud üheski riigis seeriaviisi .
Kolonel Jaan Lutsar tõdeb oma uurimuses : “ Tõsise lahenduse leidis lahingmasinate probleem plahvatusmootori tekkimisega .
Tarvitades bensiinimootorit jõuallikana , on vastavale soomustatud lahingmasinale võimalik nõutavat kiirust anda , mille tõttu need relvad praeguseaja lahingväljal juba tähtsat osa etendavad . ”
Soomusautode virrvarr
Üldlevinud seisukoha järgi konstrueerisid sisepõlemismootori Saksa insenerid Gottlieb Daimler ja Carl Friedrich Benz , kes teineteisest sõltumatult jõudsid sama lahenduseni aastail 1885 / 86 , ehitades praeguse auto prototüübid .
Esimese bensiinimootoriga soomusauto konstrueeris ameeriklaste veendumuse kohaselt leidur E. J. Pennington aastal 1896 , kuid seda ei ehitatud kunagi valmis .
1898. aastal paigutas USA kolonel Royal P. Davidson “ Colt ” kuulipilduja sisepõlemismootoriga sõidukile “ Dureya ” , mis algselt oli kolme- , hiljem neljarattaline .
Sõiduk suutis kanda nelja meest ning soomusplaadiga kaitstud “ Colt ” kuulipildujat koos 5000 padruniga .
Seda sõiduriista soomusautoks nimetada oleks siiski liialdus .
Briti insener Frederick R. Simms ehitas 1896. aastal umbes samasuguse sõjamasina , asetades “ Maxim ” kuulipilduja neljarattalisele sõidukile , mille ainsaks soomuseks oli kuulipilduja soomusplaat .
Avalikult esitleti sõjamasinat esmakordselt aastal 1899 Richmond Parkis nimetusega “ Motor Scout ” ehk motoriseeritud luuraja .
Too insenerimõte ei viinud aga soomusautoni , vaid Esimese maailmasõja ajal Briti armees esimesena relvastusse võetud kuulipildujaga varustatud külgkorviga mootorrattani , mida kasutati luures .
Simms ehitas oma ideed arendades 1902. aastal “ Motoriseeritud sõjaluuraja ” ( Motor War Scout ) .
Sõjamasin meenutas kummulikeeratud paati .
Ülalt lahtise soomuki relvastuseks oli “ Maxim ” automaatkahur ja kaks kuulipildujat .
Kiirusega 16 km/h liikunud soomuk oli määratud neljale meeskonnaliikmele , kuid see kõlbas ka soomustransportööriks , suutes vedada 12 jalaväelast .
Seeriatoodangusse see ajaloo esimene soomustransportöör paraku ei jõudnud .
Prantsusmaal ehitas firma Chasson , Girardot & Voigt mudeli CGV , mida esitleti 1902. aastal Pariisi motonäitusel .
Auto tagaosas oli terasplekist pealt avatud ümmargune torn ja selles soomusplaadiga kaitstud “ Hotchkiss ” kuulipilduja .
Autojuhti ja kõrvalistujat ei kaitsnud aga üldse miski , mistõttu Prantsuse armee loobus masinast pärast katsetusi .
Päriselt auto siiski ei kadunud , sest Türgi tellimusel valmistati 1909. aastal neli selle moderniseeritud varianti .
Prantslased ei jätnud jonni ja ehitasid 1904 uue , üleni soomustatud masina , mis kaalus kolm tonni ja liikus kiirusega kuni 45 km/h .
Autol olid täiskummid ja varustusse kuulusid ka kiirsillad süvendtõkete ületamiseks .
Kuulipilduja paiknes pöördtornis .
Valmistati kaks prototüüpi , millised armee ostis pärast testimist aastal 1906 ning saatis ühe Marokosse .
Teine müüdi Venemaale , kus see oli esimeseks soomusmasinaks .
Venelased vaimustusid uuest relvast ja tellisid neid kümme tükki juurde .
1909. aastal pidas Saksa valitsus kahtlaste juriidiliste põhjendustega kaks niisugust masinat kinni ja testis neid oma manöövritel .
CGV on ajaloo esimene seeriaviisil toodetud soomusauto .
Konservatiivne Prantsuse väejuhatus võttis soomusauto ametlikult relvastusse alles 1914. aastal
Motoentusiast kapten Genty varustas aastail 1904 - 1911 mitu firmade Panhard & Levassor ja Clement Bayard autot kuulipildujaga .
Neid kasutati Marokos ning katsetati metropolis , kuid soomusauto see polnud , pigem praeguste commando - autode eelkäija , milliste tuntuimaks esindajaks on vahest Landrover MRCV ( Multi Role Combat Vehicle ) .
Austrias ehitas Paul Daimler 1904 esimese neljarattaveoga maastikusoomusauto Austro-Daimler .
Masinale nähti ette 3-meheline meeskond ja see oli relvastatud “ Maxim ” kuulipildujaga pöördtornis , kuhu hiljem paigutati teine kuulupilduja lisaks .
Terasplekk oli vaid kolm millimeetrit paks , masina kiirus maanteel kuni 45 km/h .
Autot katsetas Saksa armee 1905. ja Austria-Ungari armee 1906. aastal , kuid seeriatoodangusse seda ei lastud .
Väejuhatuse umbusk nii Austrias kui Saksamaal tingis selle , et Keskriigid läksid aastal 1914 ilmasõtta ilma soomusauto kui relvaliigita .
Soomusauto olid kummatigi mõlemas armees olemas .
Saksamaal näiteks sai selleks 1906. aastal Eberhardt'i poolt katsetatud prototüübi baasil loodud masin .
Tegu oli üleni soomustatud autoga , mille tornis paiknes õhutõrjekahur , mida sai kasutada ka maamärkide vastu .
Suureks puuduseks oli see , et torn ei pööranud .
Saksamaal katsetati 1906. aastal esimesena ka kergelt soomustatud staabiautot .
Praktilised itaallased ja teoreetilised ameeriklased
Soomusautode konstrueerimise algaegadel otsiti tehnilisi lahendeid lahus taktikalistest vajadustest .
Esmakordselt formuleeris soomusauto kui ratsaväe toetaja idee juba mainitud USA kolonel Davidson aastal 1903 , esitades vastava raporti Ameerika armeekomandörile .
Ratsarügemendi lülis nägi ta ette kuulipildujaga varustatud luureautosid , millisena esitles 1909 “ Cadillaci ” baasil loodud masinat .
Aasta hiljem relvastas ta kaks “ Cadillaci ” õhutõrjekuulipildujatega “ Colt ” , sest toona olid ohuks õhulaevad .
1911 varustati masin helgiheitjate ja raadioga .
Autod sooritasid edukalt välikatsed ja neid tellis Guatemala armee neli eksemplari .
Davidson jätkas katseid ja ehitas “ Cadillaci ” baasil luureautole ja õhutõrjeautole lisaks väliköögi ning sanitaarauto .
Inglismaal kasutas merejalavägi 1906. aastal manöövritel “ Ivel ” ratastraktorite soomusvarianti välisuurtüki vedukina .
Selle valmistas Newcastle'i firma Sir Armstrong Whitworth , masina autoriks oli insener Walter Gordon Wilson .
Saatuse irooniana ehitas Armstrong Venemaa tellimusel 1913. aastal täielikult suletud soomusauto , mille kuulipilduja asus ümartornis .
Briti armee seda ei tellinud .
Maa , kus sündis soomusauto kui relvaliik ja esimene tõeliselt nüüdisaegse lahendusega soomusauto , mille siluett jäi suundaandvaks järgmiseks veerandsajandiks , oli hoopiski Itaalia , mis 20. sajandi algul polnud sugugi insenertehnilise mõtte lipukandja .
1911 astus Itaalia sõtta Türgi vastu , omades Liibüa sõjatandril oma aja kohta enneolematult tugevat motoriseeritud “ Fiat ” veokite üksust .
Neile lisandus Milano autoklubi poolt kingitud soomusauto “ Isotta Fraschini ” .
Niisiis oli Esimese maailmasõja eelõhtuks nii soomusautode tehniliste omaduste kui ka nende kasutamiskogemuste osas kõige kaugemale arenenud Itaalia .
Ameerika Ühendriikides seevastu olid paika pandud soomusautode kasutamise teoreetilised põhimõtted .
HANNES WALTER ( 1952 ) on Laidoneri Muuseumi direktor , dr : phil
Inimene on välja mõelnud igasuguseid tehnikaimesid ja sõjamasinaid .
Aga kas kunagi on reaalsuses püütud ehitada ka mingit sammuvat sõjamasinat - umbes niisugust , nagu viimasel ajal taas laineid lööva George Lucase filmi “ Tähtede sõda ” impeeriumi monstrumid ?
Euroülikooli professorit JAAN LAASi küsitles KÄRT JÄNES-KAPP .
Kui vastata lühidalt ja improviseerivalt , siis minu teada ei ole arukas tehnikareaalsuses täistehislikke sammuvaid sõjamasinaid - umbes niisuguseid , nagu George Lucase filmis - seni ehitada püütud .
Võib-olla peaks täpsustama , kuidas tehnikateadus üldse defineerib sõjamasinat ?
Mõiste masin all üldisemalt peetakse silmas peamiselt mehaanilist liikumist rakendavat seadet , mis muundab energiat , tööobjekte või informatsiooni , et inimese kehalist ja vaimset tööd asendada või kergendada .
Sõjamasin on niisiis seade , mis aitab inimese kehalisi ja vaimseid pingutusi kergendada , rakendades seejuures mehaanilist liikumist energia ja “ tööobjektide ” sihi- ja eesmärgipäraseks muundamiseks - see tähendab teiste inimeste tapmiseks .
Sedalaadi sammuvate , jooksvate ja tormavate sõjamasinate loomiseks ja vähem või rohkem edukaks rakendamiseks on tehnikavallas palju vaeva nähtud ning oma aja kontekstis ka lausa hirmuäratavaid tulemusi saadud .
Meenutame , et õige pea pärast ratta leiutamist ja kasutuselevõttu Sumeris ( umbes 5500 aastat tagasi ) töötati välja ja rakendati tollastel lahinguväljadel edukalt sõjavankreid-kaarikuid .
Need olid harilikult kaherattalised , neid vedasid kaks või koguni neli veolooma ehk hobust ning need kandsid 2 - 3 erinevate ülesannetega sõdalast ( üks juhtis kaarikut , teine laskis lendu nooli ja / või loopis odasid , kolmas keerutas kaigast ) .
Pole kahtlust , et need olid omal ajal väga tõhusad sammuvad , aga samas ka veerevad ja tormavad sõjamasinad .
Ratsutamisoskuse arengu ja laialdasema levimise tõttu hakkas sõjavankritehnoloogia juba ammu enne meie ajaarvamise algust taanduma .
Aastail 900 - 800 eKr arendasid sõjamasinaid edukamalt assüürlased .
Nende piiramistornid ja rammimisseadmed olid ehitatud juba kolmele või enamale rattapaarile .
Viskemasinate kasutuselevõtuga 400 aasta paiku eKr kiirenes mitmesuguste sõjapidamisvahendite areng oluliselt .
Sõjamasinate areng seostus tollest ajast alates üha rohkem ratta kasutamisega - näiteks roomlased paigutasid kergemaid viskemasinaid veetavatele alustele ja kasutasid neid ka lahtistel lahinguväljadel .
Ratas tundub olevat oluline leiutis ka sõjanduse seisukohalt ?
Loomade kande- ja veojõud koos ratta mitmekesiste tehniliste võimaluste rakendamisega jäi kuni 20. sajandi alguseni kogu maismaal rakendatava sõjatehnika aluseks .
Siinkohal väärib rõhutamist , et ratas on täielikult tsivilisatsiooni produkt - loodusest seda juba ei leia .
Aga nii mõnelgi puhul oleks see ka looduses väga nutikas !
Miks loodus ei ole ratta peale tulnud või rattaprintsiipi rakendanud , seda on püütud põhjendada mitmeti - rattad ei saa kasvada , pöörlemisel ümber telje ei ole võimalik orgaaniline side ja ainevahetus peremeesorganismiga jne .
Sõjaratsut näeb tänapäeval siiski vaid ajaloofilmides , tulevikufantaasiates tal tavaliselt kohta pole ?
Loomade kande- ja veojõu kasutamine sõjatehnikas on kogu 20. sajandi vältel kiiresti kahanenud .
Asemele on tulnud võimsamad ja paremini juhitavad energiaseadmed - väga erineva ehitusega mootorid .
Vähehaaval on ka ratas kui mehaanilise sõjatehnika baaselement hakanud oma domineerivat kohta kaotama .
Uuemad bioonika ja robottehnika lahendused pakuvad perspektiivis juba ka mitmesuguseid sammuvaid ja hästi tasakaalus püsivaid roboteid , mida loodetakse kindlasti rakendada esmajärjekorras just sõjamasinatena .
Tehnika ja sõjatehnika areng toimub tänapäeval väga paljudes suundades ja väga paljusid tehnikaharusid ühendavalt .
Tehnikateaduse allharude pisutki üksikasjalikum nimekiri ulatub tänapäeval tublisti üle saja .
Paljude oluliste ja arengut määravate tehnikateaduse allharude nimetusedki on enamikule inimestest tundmatud ja võõristust tekitavad , nende tutvustamine ja selgitamine on jäänud tagaplaanile .
Samas ei ole aga sammuvad sõjamasinad ja pildiefektne robottehnika tehnikasaavutuste hulgas praegu ega ka tulevikus kaugeltki kõige määravamad ja kõige laialdasemat ulmelist populariseerimist nõudvad tehnikaharud .
Menufilmide kaudu ja nende abil on need vaid kõige nähtavamale kohale istutatud .
Küllap kuluks ära näidata võitlevate sõjamasinate leegionide kõrval laiemalt ka tehnika arendamise ja rakendamise reaalseid prognostilisi piirjooni .
Seda võiks teha tänapäeva maailma sotsiaalse arengu ja eluolu taustal .
Arvan , et meie nüüdisaegse tipptehnika ja reaalmaailma kontrastid oleksid hästi tabatuna üsnagi vapustava fantaasia- ja pildijõuga .
Maigi Eisen , Sirje Kaur
Päikesekiirguse täpsem toime inimese nahasse on selgunud viimaste aastakümnete jooksul .
Enamik uurimistöödega omandatud teadmistest räägib selle poolt , et liigne ultraviolettkiirgus on inimesele kahjulik .
Ja on selgunud , et päikesevalguse suhtes võib olla koguni ülitundlik .
Nahk kujutab endast esmast kaitseliini keskkonnamõjutuste , sealhulgas päikesekiirguse vastu .
Umbes 5 protsenti nahale sattunud ultraviolettkiirgusest ( UVK ) peegeldub nahalt tagasi , ülejäänu kandub edasi nahka .
Naha punetus ja sellele järgnev päevitus ei ole ainukesed terve naha reaktsioonid päikesevalgusele .
Ultraviolettkiirgus põhjustab ka naha sarvkihi paksenemise , rahhiidi eest kaitsva D-vitamiini sünteesi ning rohkelt immunoloogilisi muutusi naha rakkudes .
Päikeselt lähtuv UVK jaotatakse kolmeks - UVC- , UVB- ja UVA-osaks .
UVC ( 200 - 290 nm ) on kõige tugevama vähki tekitava toimega päikesespektri osa .
Õnneks ei jõua need kiired maapinnani , sest lühemad kui 300 nm kiired hajuvad atmosfääri osoonikihis .
UVB - kiired ( 290 - 320 nm ) tungivad marrasknahka ( naha pindmine osa ) ja pärisnaha ülemistesse kihtidesse , tekitavad päikesepõletust , päevitust ja naha sarvkihi paksenemist .
Ultraviolettkiirguse toimel võib pindmine osa nahast pakseneda kuni kuus korda .
UVB-l on umbes 1000 korda tugevam päikesepõletust tekitav toime kui veel pikematel UVA-kiirtel .
UVB-kiired on osoonikihti läbiva päikesekiirguse kõige olulisem nahavähki soodustav osa ning päikese toimel ilmnevate naha vananemisnähtude ehk nn fotovananemise põhjus .
UVA - kiired ( 320 - 400 nm ) on eelnimetatutest pikema lainepikkusega ja tungivad seetõttu sügavamale nahka .
UVA-kiirte toimel võivad nahka imendunud ravimid - nii nahale määritud kui ka suu kaudu võetud - saada allergeeni omadused .
Seetõttu tekib mõnikord mõnda ravimit , näiteks tetratsükliini tarvitaval inimesel päikese käes oleku tagajärjel nahalööve .
Valguslööve piinab nooremaid
Peale ravimi ja päikesevalguse koosmõjul tekkinud päikeseallergia on ka teisi päikese toimel vallanduvaid haigusi , mis tõenäoliselt on samuti seotud ülitundlikkusega päikesevalguse suhtes .
Kõige sagedasem päikesest tingitud nahahaigus on mitmekujuline valguslööve , mis ilmub nahale pärast esimesi päikseküllaseid päevi või sooja kliimasse puhkusele sõitmise järel , vahel aga ka solaariumi külastamise tõttu .
Haiguse all kannatavad põhiliselt noored täiskasvanud - 20-30-aastased naised .
Meie kliimas esineb seda haigust ligikaudu 10 protsendil rahvastikust .
Mitmekujulise valguslööbe vallandavad UVA-lainepikkusega kiired .
Haiguse põhjus ei ole täpselt teada ja seetõttu on püütud välja selgitada pärilikkuse osa mitmekujulise valguslööbe kujunemisel .
Kaksikuid uurides on leitud , et ligikaudu viinedikul juhtudest ilmneb lööve mõlemal kaksikul ja et 12 protsendil esineb haigus ka esimese ringi sugulastel .
Täpne haiguse esinemine pole teada , sest mööduva iseloomu tõttu ei ole valguslööve alati arsti visiidile mineku piisav põhjus .
Sügelev nahalööve , mis koosneb väga väikestest või veidi suurematest sõlmekestest , ilmub katmata kehaosadele ( dekoltee piirkond , labakäed , õlavarred ja nägu ) mõnekümne minuti kuni paari tunni pikkuse päikese käes olemise järel .
Uuringutega on selgunud , et sagedamini ilmub lööve 1 - 1,5 tunni või 24 tunni pärast .
Haiguse nimi - mitmekujuline valguslööve - on tulnud sellest , et kuigi samal haigel on nahale ilmunud sõlmekesed väga ühesugused , erinevad lööbeelementide mõõtmed ja väljanägemine erinevatel haigetel märgatavalt .
Tavaliselt kaob nahalööve , kui päevitamine lõpetatakse või puhkuselt tagasi pöördutakse , ja samal suvel rohkem ei kordu .
Mitmekujuline valguslööve võib avalduda lapseeas kevadeti kõrvalestadele ilmuvate villikestena .
Sagedamini esineb seda poisslastel .
Lööve võib kaduda spontaanselt mõne päeva pärast , kuid võib kesta ka kuni kaks nädalat .
Lööve kipub korduma igal kevadel .
Paljudel juhtudel kaob päikesest tingitud nahalööve lapsel 3 - 4 aasta pärast .
Nõgestõbe võib tekitada ka kunstlik valgusallikas
Päikesest tingitud nõgestõbe ehk päevitusnõgeslöövet esineb väga harva .
Enamik patsientidest on mõõduka kliimaga maades elavad 20-50-aastased naised .
Lõunapoolsetel laiuskraadidel on päevitusnõgeslöövet harvem , sest seal on inimesed päikesega rohkem harjunud .
Sügelevad ja mõnikord ka põletustunnet tekitavad kublad ilmuvad nahale mõne minuti kuni poole tunni jooksul pärast päikese kätte minekut ja kaovad tunni aja jooksul , kui päikese eest uuesti varju minnakse .
Lainepikkuste diapasoon , mis löövet vallandada võib , on väga lai - 280 - 760 nanomeetrit .
Peale loodusliku päikesevalguse võib lööve tekkida ka mõnede kunstlike valgusallikate toimel .
Kublad ja nahapunetus ilmub neile nahaosadele , kuhu päike otseselt peale paistab , tavaliselt piirdub lööve kaelaväljalõike ja käsivarte nahaga .
Kui inimene võtab päikesevanne , on lööve loomulikult laialdasem .
Osal inimestest ilmub lööve nahale ainult üks kord suve alguses , kui esimest korda väga intensiivse päikesevalgusega kokku puututakse , ja suve jooksul enam ei kordu .
Lööbe mittekordumise meie kliimas võib tingida ka see , et päikesepaistelisi päevi on vähe .
Samuti asjaolu , et inimesed kuplade taastekkimist kartes päikese eest eemale hoiavad .
Kreemid ei aita
Päikesekaitsekreemid erinevate päikeseallergia vormide korral tavaliselt ei aita , sest need blokeerivad valguse lainepikkusi liiga kitsal alal .
Sobivam enese kaitsmise viis on piisavalt nahka kattev kerge riietus .
Esimeseks ravivõtteks päevitusnõgeslööbe ilmumisel on kahjustatud nahaosade jahutamine .
Päevitusnõgeslööbe korral antakse haigele ka allergiavastaseid antihistamiinikumide tablette , mis vähendavad lööbe tekkimist ja naha sügelemist .
Mõlemad kirjeldatud haigused kestavad aastaid .
Et seda ei juhtuks , tuleb enne päikese kätte minekut nahka päikesevalgusega harjutada .
Seda saab teha nahahaiguste valgusraviks kasutatavate UVB- ja UVA-lampidega , vajaduse korral ka nähtava valguse allikatega .
Maigi Eisen ja Sirje Kaur töötavad Tartu Ülikooli Nahahaiguste kliinikus .
Mihkel Jõeveer
Kaksikute , Vähi ja Lõvi tähtkujus liikuv Marss hoiab juulis-augustis Päikese lähedale ning on palja silmaga nähtamatu .
Nagu jooniselt 1a näha , on mai alguse planeetide rivistusest vähe järele jäänud .
Juulis Marsi nurkkaugus Päikesest väheneb veelgi , Maa ja Marsi vahemaa aga kasvab - 1. juulil oli Marss 390 , 1 . augustil 398 miljoni kilomeetri kaugusel .
Jooniselt 1b on näha , et augustiks on Maa , Päike ja Marss pea ühel sirgel .
Et Marsi orbiidi tasand on ekliptika suhtes veidi kaldu , siis planeet päris täpselt Päikese taha ei kao , 11. augustil möödub ta ( Maalt vaadates ) Päikesest veidi rohkem kui päikese ketta läbimõõdu kauguselt .
14. augustil on Maa-Marsi vahemaa kõige suurem - 399,6 miljonit kilomeetrit , Marsi ketta nurkläbimõõt aga väikseim , vaid 3,5 kaaresekundit .
Kui oma orbiidil kiiremini liikuv Maa oleks seni nagu “ põgenenud ” Marsi eest , siis nüüd algab “ jälitamine ” , Maa ja Marsi vahemaa hakkab vähenema , Marsi ketas aga järjest suuremana paistma .
Eelmises Horisondi numbris oli juttu Marsi meteoriidikraatrite avastamisest ja nende iseärasustest võrreldes Maal ja Kuul asuvatega .
Käsitletud said väikeste , keskmiste ja suurte kraatrite omadused .
Peale nende leidub Marsil veel hiiglaslikke ringstruktuure , mida nende suuruse tõttu nimetatakse valgala ehk vesikonna mõistes ka basseinideks .
Täpset piiri kraatrite ja basseinide vahele pole tõmmatud .
Mõnesaja-kilomeetrise läbimõõduga struktuure nimetatakse nii kraatriteks kui basseinideks , neid on Marsil paar tosinat , üle 500-kilomeetrisi aga peaaegu ainult basseinideks .
Maa ja Marsi suurimad ringstruktuurid
Maa ringstruktuuridest küünivad basseinide klassi piirimaale Lõuna-Aafrika Vabariigis asuv Vredefort ( läbimõõt 300 km , vanus 2023 miljonit aastat ) ja Kanadas Ontarios asuv Sudbury ( läbimõõt 250 km , vanus 1850 miljonit aastat ) .
Marsi kolm suurimat plahvatuskraatrit-basseini ületavad Maa suuremaid peaaegu suurusjärgu võrra , nende pindalad on võrreldavad Maa suurriikidega ( vt joon 2 ) .
Need on üle 2000-kilomeetrine Hellas , Argyre ( läbimõõt 1200 km ) ja Isidis ( läbimõõt 1100 km ) .
Ehkki hiiglaslike ümarbasseinide tekkemehhanism on põhimõtteliselt sarnane meteoriitide vormitud meetriste ja kilomeetriste läbimõõtudega plahvatuskraatrite omaga , on neid raske nimetada meteoriidikraatriteks , sest nad sündisid Marsi kokkupõrgetel päris kopsakate väikeplaneetidega .
Näiteks Hellase basseini tekitaja läbimõõt pidi olema 100 km suurusjärgus .
Marsi ümarbasseinidel on olnud oluline osa planeedi pinnastruktuuride kujundamisel .
Ainuüksi kolme suurima , Hellase , Argyre ja Isidise “ kausside ” ning neist väljapaisatud ainega paksult kaetud alade pindalad annavad kokku peaaegu poole Marsi kogupindalast .
Hellas
Maalt on Hellas nähtav Marsi lõunapoolkeral keskosaga 40-ndal laiuskraadil asuva heleda ovaalse laiguna .
Itaalia õpetlane Giovanni Schiaparelli arvas Hellases nägevat kahte ristuvat , kogu ala läbivat joonsirget kanalit ning pani neile nimed Alpheus ja Peneris .
Marsiringselt orbiidilt tehtud piltidel ( vt joon 3 ) eristub Hellase hele ovaal hästi ümbritsevast piirkonnast , kuid korrapärastest kogu ala läbivatest kanalitest pole mingit märki .
See-eest on näha mitmesuguseid muid detaile , sealhulgas erinevate läbimõõtudega löögikraatreid nii Hellase sees kui ka ümbruskonnas .
Hellase ekstreemsus ilmneb kõige paremini mitte otsefotodel , vaid orbitaalse laserkõrgusmõõtja MOLA poolt mõõdetud kõrgusprofiilide abil koostatud reljeefi kaartidel ja diagrammidel ( vt joon 4 ) .
MOLA kogutud vaatlused näitavad , et Hellas pole ainult üks Marsi heledamaid paiku , vaid ümbrusest 8 - 9 kilomeetrit madalam , suhteliselt tasase põhjaga enam-vähem ringjas ala , mida ümbritsevad rahutuma reljeefiga piirkonnad .
Marsi uurijad ei kahtle selles , et Hellase näol on tegemist umbes 4 miljardit aastat tagasi toimunud kosmilise katastroofi tagajärjega , kui planeet Marss põrkus kokku väikeplaneediga .
Enne põrget oli Hellase regiooni keskmine kõrgus arvatavasti nullnivoo lähedal , nagu näha joonisel 4.
Plahvatusel tekkinud kümmekonna kilomeetri sügavusest basseinist väljapaiskunud kive ja kaljurahnusid lendas laiali kindlasti üle kogu Marsi ning sattus hulgaliselt maailmaruumi , kust osa neist mõne aja pärast jõudis Maale Marsi meteoriitidena .
Kokku paisati basseinist välja umbes 30 miljonit kuupkilomeetrit ainet , mis enamasti lendas basseini keskmest kuni 4000 kilomeetri kaugusele , mattes basseini ümbruse varasemad pinnavormid kuni kahe kilomeetri paksuse kihi alla ( vt joon 4 ülemine diagramm ) .
Võrreldes sündmust maapealsete mastaapidega , oleks nagu Aafrika mandri suurune ala kaetud hetkeliselt kilomeetripaksuse uue aine kihiga .
Hellase põhja mõningaid pinnavorme võib näha joonisel 5. Millised protsessid on kõnealust piirkonda kujundanud , sellest on veel vähe teada , Marsi geoloogia astub alles esimesi samme .
Arvatavasti varsti pärast Hellase tekkimist kogunes tema põhja vett , ning basseini esialgselt praegusest sügavam ja kumeram põhi täitus mõnevõrra settekivimitega .
Kuid vee sissevoolusänge on siiski vähe näha .
Hiljem vesi ilmselt külmus , tekkisid jäätunud järved , aegamööda vesi ja jää aurus või imbus pinnasesse .
Tänapäeval on Hellase põhja pinnakiht kuiv ja sisaldab palju kergesti lenduvat tolmu ning mõistatuslikke pinnavorme ( joon 6 ) .
Just Hellasest saavad alguse Marsi suured tolmutormid .
Lõpuks Hellase paradoksist : ta on sedavõrd suur , et teda on raske märgata !
Hellase hiigelkraater-bassein ei paista välja fotodel .
MOLA vaatluste vahendusel on ta ilmekalt näha tänu sellele , et joonisel 4 on horisontaalvahemaade mastaap 200 korda rohkem kokku surutud võrreldes vertikaalteljel asuvate kõrgustega .
Nii jääb mulje , et tegemist on järskude nõlvadega kraatriga .
Tegelikult on Hellase nõlvade kalle looduses väike , isegi kõige järsemas osas keskmiselt ainult üks kraad ( tõus-langus 1,75 meetrit 100 meetri kohta ) .
Kui kunagi matkajad peaksid Marsil kõndima , siis on neil üsna raske märgata , millal nad basseini ümbrise kõrgeimale kohale jõuavad ja sealt laskumist alustavad või millal laskumine asendub horisontaalse liikumisega basseini põhjal .
Hellas pole siin erand , ka teiste suurte ümarbasseinide nõlvad on lauged .
Üldiselt kehtib reegel - mida suurem kraater , seda väiksem on tema sügavuse ja läbimõõdu suhe ning laugemad on nõlvad .
Eesti tuntuima , paljudele oma silmaga nähtud Kaali meteoriidikraatril on 110-meetrise läbimõõdu juures sügavuse-läbimõõdu suhe 1 : 7.
Hellasel vastavalt 1 : 400.
Argyre bassein
Hellasest 2 korda väiksema läbimõõduga Argyre ringstruktuur ( joon 7 ) asub samuti Marsi lõunapoolkera kesklaiustel , jäädes parajasti väljapoole Hellase mitmetuhande kilomeetrilisest ringvallist .
Argyre bassein jääb Hellasele alla ka sügavuselt ( keskmine sügavus -2,9 km ) , Hellasega võrreldes on ta tõenäoselt rohkem täidetud setetega .
Argyre “ kausi ” mahutavus , 4 miljonit kuupkilomeetrit , on 15 korda väiksem Hellase omast , aga tema valgala on enam-vähem sama suur kui Hellasel - 20 miljonit ruutkilomeetrit .
Lõuna poolt siseneb Argyresse vähemalt kolm suurt kuivanud jõesängi pikkustega 326 , 570 ja 660 kilomeetrit .
Neist lühima - Dzigai Vallese - suudmeala on näha joonisel 8.
Seetõttu arvatakse , et minevikus võis Argyre sisaldada rohkem vett kui Hellas , vesi võis sinna koguneda põhiliselt Lõuna polaarmütside sulamise aegadel .
Optimistlikumad uurijad argumenteerivad , et kunagi võis kogu bassein olla täidetud ja ülegi ajada , basseini põhjaosas asuva Uzboi oru kaudu võis toimuda väljavool Põhja madalikele .
Väljavoolu kaudu bassein täielikult tühjeneda ei saanud , sest Uzboi suue on märksa kõrgemal basseini põhjast .
Lõplikult pidi ta tühjenema vee aurumise , sublimeerumise või pinnasesse imbumise toimel .
Vee lõpliku kadumise eel olid basseinis arvatavasti jääjärved .
Igatahes arvavad mitmed uurijad , et nad on leidnud Argyres jää tegutsemise jälgi , basseini nõlvadel võisid olla isegi liustikud .
Pärast vee ja jää kadumist kujundab Argyret põhiliselt tuul .
Isidise bassein ja Beagle 2
Isidise rohkem kui tuhande-kilomeetrine bassein asub Marsi ekvaatorist veidi põhja pool , Põhja tasandike ja Lõuna kõrgmaa vahelisel huvitaval üleminekualal .
Isidise lõunapoolne osa on näha joonisel reljeefikaardi ülaosas paremal .
Hellase ja Isidise ümbrisvallid osaliselt kattuvad .
Suures plaanis on Isidis näha joonisel 9 , kus ilmneb selgelt plahvatuskraatritele omane ringjas struktuur .
Isidise põhi on tasasem kui Hellase oma .
Arvatavasti on tegemist kunagise laavaväljaga , mida miljardite aastate kestel on töödelnud vesi , jää ja tuul .
Isidise põhjal on suhteliselt vähe väikesi meteoriidikraatreid läbimõõduga alla 120 meetri .
See annab arvatavasti tunnistust suhteliselt tugevast tuule tekitatud erosioonist .
Mõne aasta pärast on lootus saada põhjalikke andmeid Isidise pinnakihi omaduste kohta , sest sinna on planeeritud Suurbritannia kosmosesõiduki Beagle 2 maandumispaik .
Charles Darwinile aastatel 1831 - 1836 ümbermaailmasõidu teinud purjeka Beagle järgi nime saanud Beagle 2 on väike 60-kilogrammine kosmosesond , mis on üks osa Euroopa Kosmoseagentuuri projektist Mars Express .
Beagle 2 on eurooplaste esimene katse laskuda Marsile .
Praeguste plaanide järgi alustab Mars Express teed 2003. aasta juunis .
Sama aasta detsembris peaks Beagle 2 eralduma Marsi ümber orbiitlevast emalaevast ( joon 10 ) , ning algul aerodünaamilist pidurdust , seejärel langevarju ja õhupatju kasutades tegema pehme maandumise Isidise basseini põhjale .
Isidis valiti maandumispaigaks mitmete kaalutluste põhjal .
Esiteks , tänu ala madalusele on seal atmosfääri tihedus suhteliselt suur ja langevarju kasutamine efektiivne .
Teiseks , radarvaatlustest on teada , et Isidise alal on suhteliselt vähe kaljusid , seega oht maandumisel takerduda mõne kaljunuki külge on suhteliselt väike .
Kolmandaks , ala on ekvaatori lähedal ja suhteliselt soe , mis võimaldab jaama hoidmist töötemperatuuril väiksema energiakuluga .
Marsi päeval saadakse energiat päikesepatareidelt , öösel liitiumioonpatareidelt .
Beagle 2 töö kestab Marsi pinnal 180 Marsi päeva ehk pool Maa aastat .
Kogutud andmed saadetakse Maale Mars Express Orbiteri ja juba praegu Marsi juures töötava USA uurimisjaama Mars Odyssey vahendusel .
Ehkki kaalult väike , kannab Beagle 2 terve hulga seadmeid mitmelaadsete pinnaseproovide tegemiseks .
Kõigepealt otsitakse kunagise võimaliku elu jälgi .
Selleks analüüsitakse orgaaniliste ühendite isotoopkoostisi nii Marsi pinnal kui ka kuni kahe meetri sügavusel , milleks pinnaseproove võetakse spetsiaalse puurmasina abil .
Uuritakse ka anorgaanilisi ühendeid ja pinnase mineraloogilist koostist .
Tõenäosus maanduda paigas , kus praegu kõige primitiivsemagi elu jälgi võiks leiduda , on tühine .
Kui kuskil sealkandis siiski elusorganismid eksisteerivad , peaksid nad ainevahetuse kaudu jätma jälgi Marsi atmosfääri , näiteks metaani kaudu .
MIHKEL JÕEVEER ( 1937 ) on Tartu Observatooriumi kosmoloogia osakonna vanemteadur , Tartu Tähetorni Kalendri toimetaja .
Füüsika-matemaatikakandidaat .
Pildid :
- .
Joon 1a .
Päikesesüsteemi Maa-tüüpi planeetide seis 1. juulil 2002 vaadatuna põhja poolt .
Keskel Päike ( kollane ) , seejärel Merkuur ( roheline ) , Veenus ( valge ) , Maa ( sinine ) ja Marss ( punane ) .
Planeetide orbiitide ekliptika tasandist kõrgemal asuvad osad on sinised , allpool olevad rohelised .
John Walkeri järgi .
- .
Joon 1b .
Maa-tüüpi planeetide seis 1. augustil 2002.
John Walkeri järgi .
- .
Joon 2.
Hellase ja Argyre basseinide suuruse võrdlus USA territooriumiga .
- .
Joon 3.
Marsiringsel orbiidil töötava Mars Global Surveyor tehtud fotode põhjal koostatud Marsi pildil on Hellas nähtav pildi alumises osas asuva heleda ovaalse laiguna .
Marsi ketta allservas on Lõuna polaarmüts .
NASA / JPL / Malin Space Science Systems
- .
Joon 4.
Hellas ja tema ümbrus laserkõrgusmõõtja MOLA andmete põhjal .
Pildi ülaosas on Hellase keskmine kõrgusprofiil .
Allpool oleval reljeefi kaardil on kõrgused markeeritud värvidega ( madalamad kohad on sinakaslillad , kõrgemad punased , vahepealsed sinised , rohelised , kollased , vt ka joon lk ) , Hellase basseini tasane põhi ( sinakaslilla ) on kaardi keskosas , paremal ülal on näha Isidise basseini lõunapoolne osa ( sinine ) .
GSFC / NASA
- .
Joon 5.
Osa Hellase basseini põhja reljeedikaardisr , ülal paremal on näha üleminek basseini nõlvale .
MOLA Science Team , MGS , NASA
- .
Joon 6.
Hellase basseini põhja 2,9 x4 , 1-ruutkilomeetrise ala otsefoto mõistatuslike pinnavormidega .
NASA / JPL / Malin Space Science Systems
- .
Joon 7.
Arvutigraafikana esitatud Argyre basseini üldplaan , värvid Viking Orbiteride fotode järgi , reljeef MOLA andmete põhjal .
MOLA Science Team ja G. Shirah , NASA GSFC Scientific Vizualization Studio
- .
Joon 8.
Argyre basseini suubuvas Dzigai orus võisid kunagi voolata Lõuna polaarmütsi sulaveed .
Mola Science Team , MGS , NASA
- .
Joon 9.
Isidise reljeefkaart MOLA andmete põhjal ( sinised madalamad , rohelised keskmised , punakad kõrgemad alad ) .
Basseini korrapärast ringstruktuuri moonutavad mõnevõrra pildi vasakul serval asuvatest vulkaanidest Nili Patera ja Meroe Patera kunagi lähtunud laavavood .
MOLA / NASA , Adrian Lark , Nick Hoffman
- .
Joon 10.
Nii peaks välja nägema 2003. aasta detsembris toimuv Beagle 2 eraldumine Mars Expressist .
ESA
Toomas Kirt
James S. Albus
Alexander M. Meystel
“ Engineering of Mind : An Introduction to the Science of Intelligent Systems ”
Wiley , 2001
Vaimu modelleerimine Inimest on ikka edasi viinud uudishimu ja soov kõike teada saada .
Kuigi tundub , et inimene ise on endale kõige lähemal , pole meil veel siiani arusaamist , kuidas me mõtleme , tegutseme , lahendame probleeme jne .
Et minu uurimistöö on seotud tehisintellektiga ja andmeanalüüsi meetoditega , olen püüdnud tutvuda ka inimese mõtlemisprotsessiga .
Nii sattus minu kätte ameerika teadurite James S. Albuse ja Alexander M. Meysteli raamat “ Engineering of Mind , ” mis ilmus kirjastuse Wiley sarjas Series on Intelligent Systems 2001. aastal .
Järgnevalt sooviksin tutvustada Eesti lugejale uusi mõtteid , hüpoteese ja arusaamu inimese olemusest , mis on tekkinud seoses tehisintellekti arendamisega .
Piirdun vaid esimestes peatükkides sisalduvate mõtetega , sest raamatu teine pool on pühendatud reaalajas toimivatele kontrollsüsteemidele , mis juhivad iseseisvalt mingeid süsteeme , ning need võiksid jääda järgmise kirjutise sisuks , kui olen neid isegi kasutanud .
James S. Albuse ja Alexander M. Meysteli pakutud mudel ei ole kindlasti veel lõplik , sest uurimistöö tehisintellekti alal jätkub .
Vaimu / hinge modelleerimine
Nagu pealkirjaski mainitud , on tegemist vaimu modelleerimisega .
Aga mis on vaim ?
Vaim ei ole füüsiline asi .
Pole kahtlustki , et see erineb inimese ajust , nagu ka elu erineb inimese kehast .
Vaim on protsess , nagu ka elu on protsess .
Vaimu protsess leiab aset inimese ajus , samuti nagu elu protsess toimub kehas .
Võib ka tuua niisuguse võrdluse - vaim on protsess , mis toimub ajus , nagu programm on protsess , mis jookseb arvutis .
Tänapäeval uuritakse väga intensiivselt mõlemat - nii tehis- kui ka naturaalset / looduslikku intellekti .
Nendes valdkondades on jõutud ajajärku , mil kunagi müstiliseks peetud alal toimub teaduslik uurimistöö .
Mida enam laieneb teadmine inimvaimu ülesehitusest ja toimimisest , seda vähem jääb ruumi uskumusteks ja müütideks .
Usutakse ju sellesse , mille olemasolu ei saa täpselt kontrollida .
Vaatamata edusammudele ei ole intellekti uurimises siiski veel märkimisväärset murrangut saavutatud .
Kuigi parimad algoritmid on võimelised mängima malet ja võitma isegi maailmameistreid , ei suuda arvuti siiani jäljendada 6-aastase lapse arusaamist kõnest .
Seega ei ole arvuti arenenud veel piisavalt intelligentseks .
Ent mis on intelligents ?
Käesoleva kirjatüki raames võiks intelligentsi defineerida kui süsteemi võimet käituda otstarbekalt tundmatus keskkonnas , kusjuures otstarbekas on niisugune käitumine , mis suurendab tõenäosust , et süsteemi eesmärk saavutatakse .
Bioloogiliste olendite põhieesmärgiks on oma geenide levitamine .
Inimese puhul saab seda vaadelda nii füüsilisest kui ka vaimsest vaatevinklist .
Viimasel juhul on tegemist ideede ja tõekspidamiste levitamisega .
Nagu juba definitsioonis öeldud , annab kõrgem intelligents eelise , võrreldes vähemintelligentsetega , oma eesmärkide saavutamisel .
Mida kõrgem intellekt , seda paremini suudab indiviid oma tegevust ette planeerida ja hinnata , mida üks või teine lahendustee endaga kaasa toob , ning valida välja parima tegevusplaani .
Inimaju on peetud arvutusorganite süsteemiks , mis on välja arenenud loodusliku valiku teel - lahendamaks probleeme , millega meie esivanemad seisid silmitsi , kui oli vaja küttida ja seejuures ära tunda liikuvaid objekte , taimi , loomi ning teisi inimesi .
Seda hüpoteesi on sageli nimetatud ka vaimu arvutuslikuks teooriaks .
Vastavalt kõnealusele teooriale on võimalik kõiki vaimu olekuid kirjeldada arvutatavaina ning neid on võimalik uurida ja realiseerida arvutis .
Näiteks soovi võib käsitleda kui eesmärki , mõtlemist ja ettekujutamist kui simulatsiooni .
Tajumine on arvutuslik protsess , mis töötleb ümber ja talletab tajuorganite kaudu saadud informatsiooni .
Planeerimine on tee otsimine lähteolekust soovitud eesmärgi saavutamiseni .
Motivatsioon on hulk parameetreid , millega määratakse prioriteedid .
Proovimine on täidetavad tegevused , et eesmärki saavutada .
Emotsioone kasutatakse plaanide , objektide , situatsioonide kulu / kasu / riski hindamiseks ja selle alusel valikute tegemiseks .
Teadmised ja taju
Millegi teadmine on väga lai mõiste .
Teadmised võivad olla üsnagi mitmesugused , näiteks eneseteadvus , kogemustega saadud teadmised ( pliit on kuum ) , oskused ( suusatamine ) , informeeritus millestki ( kell on üks ) , uskumus millessegi ( päkapikud toovad kommi ) .
Teadmised on kõik eespool loetletu ja enamgi veel .
Teadmised hõlmavad igasugust informatsiooni ümbritseva maailma ja iseenda kohta .
Teadmisi omandatakse õppimise teel .
Elusloodus on õppinud läbi evolutsioonilise arengu ning teadmiste omandamise mehhanismiks on olnud muteerumine ja looduslik valik .
Looduslik valik on võimaldanud jätkata nendel , kes on paremini kohanenud ümbritseva keskkonnaga .
Üksikud isendid omandavad teadmisi protsessi abil , mis talletab ajus eluajal omandatud kogemust .
Intelligentsed süsteemid suudavad vahetada omavahel olemasolevaid teadmisi kommunikatsiooni / suhtlemise teel .
Suhtlemine toimub , kasutades keelt ehk edastaja ja vastuvõtja poolt samamoodi tõlgendatavaid märke .
Keele tekkimiseks on vaja vähemalt kahte indiviidi ja seda , et neil oleks üksteisele midagi öelda .
Teadmisi loovad ajus sisendsignaalid .
Aju , ja vaimu selle sees , mõjutavad kahte tüüpi signaalid - sisemised ja välised .
Sisemised on need , mida tekitab aju ise , nagu näiteks nälg , hirm , armastus ja muud tunded , mis on vajalikud maailmas toimetulekuks ning valikute tegemiseks .
Välised signaalid on need , mis jõuavad ajju meeleorganitest ja kirjeldavad ümbritsevat keskkonda .
Saadud informatsiooniga loob aju dünaamilise maailma ja selle toimimise mudeli .
Tajuorganitest saadud informatsioon on vahetu ja seda võrreldakse eelnevalt ajus talletatud informatsiooniga , et anda tajutavale sümboolne tähendus ning see klassifitseerida .
Klassifitseerimiseta ei saaks inimene aru , et vaadeldav karvane vurrudega objekt on näiteks kass .
Kuidas aga aju käsitleb sümboolset informatsiooni , see on hetkel veel kaunis selgusetu .
Tajumine võimaldab aru või teada saada , kuidas maailm näeb välja meeleorganite vahendusel .
Tajumine võimaldab koguda ja kinnitada teadmist ning korras hoida sisemist ettekujutust välisest maailmast .
Tajumise juures on oluline tähelepanu ja selgusele jõudmine , mis on tähtis .
Iga intelligentse süsteemi jaoks on kõige tähtsam see , mis toimub siin ja praegu .
Mida kaugemal , seda ebaolulisem objekt / sündmus inimesele näib .
Kuna tajuorganitega ei ole võimalik tajuda ümbritsevat maailma kogu selle mitmekesisuses , siis pööratakse tähelepanu peamiselt olulistele detailidele .
Seetõttu on ka näiteks inimese näpuotsad palju tundlikumad kui ülejäänud käsi .
Informatsiooni talletatakse ajus hierarhiliselt .
Näiteks nägemisel tekib objektist kahte liiki infot - mis asi ja kus asub .
Ajus on konkreetsed piirkonnad , mis tegelevad teatud liiki informatsiooni töötlemisega .
Näiteks asuvad atribuudid , millega kirjeldatakse loomi , samas aju regioonis , mis on seotud kuju , värvi ja liikumisega .
Eesmärgi seadmine ja planeerimine
Nagu juba mainitud - intelligentse süsteemi jaoks on oluline omada tegutsemise eesmärki ja püüda seda saavutada .
Eesmärk on soovitud tulemus või maailma olek , mida käitumisega on kavas saavutada või säilitada .
Peaeesmärk on intelligentse süsteemi olemise aluseks .
Intelligentne süsteem ei rända sihitult maailmas ringi ning ei reageeri lihtsalt refleksidega ümbritsevale keskkonnale , vaid toimib nii , et kõige otstarbekamalt saavutada seatud siht .
Seega - intelligentses süsteemis on peamine eesmärgi olemasolu .
Kui on seatud eesmärk , siis peab toimima mingi süsteem , mis võimaldab seatud sihti saavutada .
Peab toimuma planeerimise ja valikute tegemise protsess .
Olgu näiteks lihtne ülesanne - minna poodi süüa ostma .
Poodi mineku soov on kirjeldatav kaunis lihtsalt - mine poodi ja osta süüa .
Tegelikkuses on sellega seotud hulk tegevusi , mida on vaja samuti planeerida - mine poodi , otsi toit , osta toit , tule tagasi .
Poodi minemine tähendab omakorda , et peame riietuma , ukse avama , õue minema , jne .
Riietumine tähendab , et peame teadma , milline ilm õues on jne .
Ukse avamine sisaldab endas motoorseid tegevusi , nagu võtme võtmine ja asetamine lukuauku ning keeramine , mida me teeme instinktiivselt ilma sellele tegevusele palju mõtlemata .
Kui vaatame poest söögi ostmise plaani , siis näeme , et tegemist on hierarhilise planeerimisega .
Iga tegevus sisaldab omakorda alamtegevusi , mis jagunevad kuni instinktiivsete tegevusteni välja .
Valikuid aitavad teha emotsioonid , mis on kui bioloogilised kulufunktsioonid , ning võimaldavad hinnata , kui palju mingi tegevusega endale heaolu luuakse .
Näiteks soovime valida välja söögipala , kuid ninaga tajutav lõhn viitab sellele , et toit ei ole kõige värskem .
Selle söömisega ei ole võimalik oma heaolu parandada ja seetõttu jääb toit söömata .
Samas - kui inimene on olnud päevi näljas , siis suudab ta ka pisut kahtlase söögiga enda heaolu suurendada .
Tehisintellekti loomisel on oluliseks küsimuseks , kuidas anda masinale eneseteadvus , mida võib ka hingeks nimetada .
Inimese mõtetes on ikka veel elujõus dualism ja paljuski peetakse teadlikku vaimu ( hinge , karmat ) millekski muuks kui ajutegevuse tulemiks .
Seetõttu on kõnealuses raamatus kandvaks ideeks vabanemine vaimu uurimist kammitsevast dualismist , mille alusel on olemas kaks teineteisest sõltumatut alget - mateeria ja vaim ( Descartes'il res extensa ja res cogitans ) .
Lihtne hüpotees teadvuse kirjeldamiseks oleks , et teadvus esineb igas süsteemis , mis on piisavalt keerukas esitamaks ümbritseva maailma keerukust ja dünaamikat sisemises maailmamudelis .
Eneseteadvus on igas süsteemis , mis lisab oma sisemisse maailmamudelisse iseenda objekti .
Paljuski põhinevad religioonid ideel , et inimese hing elab pärast surma , seda saaks uue mudeli järgi kujutada kui inimese objekti kaasinimeste maailmamudelis .
Mida tugevam isiksus , seda kauem inimene kestab teiste inimeste sisemaailmas .
Tulevikuvaade
Selline oleks lühike kirjeldus olemasolevast ( loomulikult on ka nende ridade kirjutamise ajal maailmapilt oluliselt avardunud ) teadmisest , kuidas inimvaim toimib .
Raamatu autorid on antud teadmise põhjal loonud süsteemi , mis , paigaldatuna ühele sõidukile , suudab planeerida oma tegevust jõudmaks sihtmärgini ning takistuste ilmnemisel teha ka plaanidesse muudatusi .
Kahtlemata on see alles algus keerulisemate süsteemide väljatöötamisele .
Aju sisaldab umbes 10 11 neuronit , millest enamik saab informatsiooni tuhandetest sisenditest sünapsidest ja väljastab sõnumeid sadadele väljunditele sagedusega 100Hz .
Täpne aju mudel teostab umbes 10 16 operatsiooni sekundis .
Kuid funktsionaalne samaväärsus ajuga on võimalik saavutada palju madalama arvutustasemega , sest bioloogilises ajus toimivad neuronid on mürarikkad ja ebausaldatavad .
Seega hinnatakse , et aju arvutusväärtus on umbes 10 13 operatsiooni sekundis .
Kui iga sünaps suudab talletada ühe biti informatsiooni , siis aju mälumaht võiks olla ideaaljuhul umbes 10 14 baiti .
Hinnatakse , et umbes 10 000 ajurakku sureb päevas .
Sellest tulenevalt võib aju mälumahuks võtta paar suurusjärku madalama arvu , milleks on 10 11 baiti ( 100 Gb ) .
See on juba hetkel arvutites olemas .
Kui vaadata , kuidas viimasel ajal on kasvanud protsessorivõimsus , siis hinnanguliselt 30 aastaga on võimalik saavutada kümmekonna tavalise lauaarvutiga samasugune arvutusvõimsus , nagu seda on inimajul .
Niisiis on vähem kui inimpõlvega võimalik luua inimese ajuga samaväärset arvutusvõimsust omav tehisarvutusmasin .
Kui selle ajaga tehakse ka oluline murrang tehisintellekti väljatöötamisel , siis on oodata olulist muutust meie maailmapildis ning seega oleks vaja ka luua teatav ühiskondlik valmisolek selleks murranguks .
Miski , mis on meie enda loodud , saab meiega intellektilt samaväärseks , kui mitte ei osutu veelgi võimekamaks .
Seega tuleb seada vaim valmis , et järgmise põlvkonna moodustavad mitte ainult meie bioloogilised järeltulijad , vaid ka inimeste poolt loodud tehislikud järeltulijad , kes kannavad meid ja meie ideid edasi oma maailmamudelis .
Toomas Kirt , TTÜ doktorant
Pildid :
- .
Raamatu “ Engineering of Mind : An Introduction to the Science of Intelligent Systems ” kaas
Kui kuuest plaatinametallist üht - plaatinat - tundsid juba vanaegiptlased , siis järgmised neli avastati kõik 200 aastat tagasi ühel ja samal aastal - 1803.
Kuuenda plaatinametalli ruteeniumi avastamisaasta üle vaieldakse aga tänini , ja mis meile veelgi olulisem - selle avastamise aule pretendeerivad kaks Eestimaaga seotud meest .
Plaatinametallidele üldnimetuse andnud plaatinat tunti juba Muinas-Egiptuses 4000 aastat tagasi .
Sellest ajast pärinevate kuldesemete plaatinasisaldus on kõrge .
Vana-Roomas arvati , et plaatina on plii erim .
1748. aastal kirjeldas Hispaania maailmarändur don Antinio de Ulloa põhjalikult oma Lõuna-Ameerika reisil kogetud kullapesemist , mille käigus eraldati kullast plaatina .
Plaatina oli kullast odavam ja suure tihedusega plaatinaga oli võimalik kulda n-ö võltsida , lisades seda kullale .
Kulla ja plaatina tihedused on lähedased , vastavalt 19,32 ja 21,45 g / cm3 .
“ Valekulla ” saamise vältimiseks andis Hispaania kuningas kunagi välja isegi dekreedi , mille kohaselt kullast eraldatud plaatina tuli heita kuninga esindajate juuresolekul jõgedesse , vältimaks nii selle ringlusse minekut .
Järgmisel sajandil plaatina hind tõusis , siis hakati seda metalli kaevandama ning otsima kohti , kuhu varem oli plaatina uputatud , et seda põhjast kätte saada .
Plaatina nimetus tuleneb hispaaniakeelsest sõnast platina , mis tõlkes tähendab hõbedakene , sest plaatina on hõbevalge ja sarnaneb mõneti hõbedaga .
Sobib briljantidega
Plaatina hind kerkis ehtemetallina aga pärast seda , kui 18. sajandi lõpul ilmusid Pariisi kauplusevitriinidesse plaatinasse raamitud briljantehted , mis olid dekoratiivsemad ja milles briljandid näisid suuremana kui kuldümbrises .
Briljantehetes kasutatakse tänaseni valdavalt plaatinat .
200 aastat tagasi
Järgmised neli plaatinametalli avastasid 1803. aastal Briti teadlased - Smithson Tennant ja Londoni Kuningliku Seltsi sekretär William Wollaston .
Pallaadiumi avastamislugu algas aprillinaljaga .
Aprillis 1803 ilmus Londonis tuntud Forsteri mineraalikaupluse aknale teade , et müüakse uut metalli pallaadiumi , hind 1 shilling graani ( = 0,065 g ) eest .
See oli kui aprillinali , arvati , et “ uus metall ” on hoopis elavhõbeda ja plaatina sulam .
Peatselt ilmus ajakirjas “ Nicholson's Journal ” teade , milles pakuti sellele , kes valmistab elavhõbedast ja plaatinast pallaadiumi , suurt preemiat - 20 kuldnaelsterlingit , mis tolle aja vääringus vastas 168 grammile kullale .
Preemiataotlejaid aga ei olnud .
Siis teatas William Wollaston , et tema avastas uue plaatinametalli pallaadiumi ja oli pakkunud välja ka preemia .
See on ainus juhtum elementide avastusloos , kus avastamissaladust hoiti nii kaua ja tavatult .
Tavaliselt järgneb teade elemendi avastamise kohta kohe , mõnikord isegi enne , kui avastus on lõplikku kinnitamist leidnud .
Pallaadiumi nimetus tuleneb Wilhelm Olbersi poolt 1802. aastal avastatud väikeplaneedi Pallase nimest .
Sel ajal oli tava siduda astronoomilisi avastusi keemiaga .
Ka pallaadium leidis kohe rakendamist ehtemetallina .
Pallaadiumi ja kulla sulam , nn valge kuld , on väga dekoratiivne .
Wollaston avastas samal aastal ka plaatinametall roodiumi .
Nimetus tuleneb roodiumisoolade roosakaspunasest värvusest ( kreeka rhodeios - roosa ) .
Smithson Tennant avastas 1803 osmiumi ja iriidiumi .
Esimene sai nime oma ühendite iseloomuliku ( mürgise ) lõhna ( kreeka osme - lõhn ) järgi .
Et iriidiumisoolad on niisama värvikirevad kui vikerkaar , siis anti teisele metallile nimetuseks iriidium ( kreeka iris - vikerkaar ) .
Plaatinast etalonid
Meetermõõdustiku loomisel 1799. aastal tehti mõõteetalonid algul plaatinast , sajand hiljem asendati need plaatina ja iriidiumi sulamist etalonidega .
Meetrietalon kehtis SI-süsteemi kasutuselevõtuni , kilogrammietalon on säilitanud oma tähtsuse nüüdki .
Osmium ja iriidium on üldse kõige suurema tihedusega metallid ning ained , mida tuntakse .
Segadused kuuenda ümber
Plaatinametallide avastamisdünaamika on olnud tavatu .
Kui esimest plaatinametalli on tuntud aastatuhandeid , siis järgmised neli avastati kõik 200 aastat tagasi ühel aastal .
Viimase , kuuenda plaatinametalli avastamisaastaks on aga kas 1808 , 1828 või 1844.
Kolme avastamisaule pretendeerija hulgas on kaks Eestimaaga seotud meest .
1828. aastal uuris Tartu ülikooli keemia- ja farmaatsiaprofessor Gottfried Wilhelm Osann Uurali plaatinamaaki ja eraldas sellest oksiidina kolm uut plaatinametalli .
Ta nimetas neid metalle järgmiselt : ruteenium ( hilisladina Ruthenia - Venemaa ) , poliinium ( kreeka polios - hall , sest saadud lahus oli halli värvusega ) ja pluraanium .
Viimast nimetust tõlgendavad Vene õpetlased lühendina sõnadest plaatina Uuralist , Lääne-Euroopa allikad sõnast pluralis - mitmuslik , sest selle elemendi sisaldus oli maagis kõige suurem .
Tolle aja tuntuim keemik Jöns Jacob Berzelius ei pidanud aga avastust tõepäraseks .
Samal ajal töötas Tartus apteekrina Carl Claus , kes lõpetas 1835 Tartu ülikooli ja siirdus 1837 õppejõuks Kaasani ülikooli .
Uurali plaatinamaaki uurides avastas Claus 1844. aastal sellest elemendi , mille nimetas ruteeniumiks , nii nagu Osann 16 aastat tagasi .
Osann vaidlustas kohe Clausi avastuse , märkides seejuures ära isegi tema ( Osanni ) poolt antud nimetuse kasutamist .
Berzelius aga avastusele vastuväiteid ei esitanud .
Vene Teaduste Akadeemia kinnitas avastuse ja määras Clausile 1000-rublase Demidovi preemia .
See oli esimene ja ka viimane Venemaal loodusest avastatud element , arvestamata muidugi tuumasünteesil saadud tehiselemente .
1848. aastal avaldatud Clausi tööst võib järeldada , nagu oleks Osann saanud katsel ruteeniumoksiidi .
Claus eraldas ruteeniumi sulfiidina .
Kolmas pretendent avastaja aule on Vilniuse ülikooli poolakast keemia- ja farmaatsiaprofessor Andreas ( Jedrzej ) Sniadecki , kes , uurides Lõuna-Ameerika plaatinamaaki , avastas 1808. aastal sellest plaatinametalli , mille nimetas vastavastatud asteroid Vesta järgi vestiumiks .
Seda avastust ei pidanud aga Prantsuse õpetlased tõepäraseks .
Kellele kuulub siis prioriteet ?
1968 avaldati Briti keemiaajakirjas William P. Griffithi põhjalik ajalooline uurimus Clausi , Osanni ja Sniadecki teadustöödest .
Uurimuses seatakse kahtluse alla Clausi esmaavastus .
Järgmistel aastatel on analüüsitud ja võrreldud pretendentide töid , katsetulemusi ja päevikuid , kuid 100-protsendilist selgust pole .
Siiski märgitakse viimastes käsiraamatutes ruteeniumi avastajaks Vilniuse professorit Andreas Sniadecki , tartlast Gottfried Wilhelm Osanni nimetatakse aga paralleelavastajaks ning Tartust pärit Carl Clausi ei märgita üldse .
Enamik Vene teadlasi peab ruteeniumi esmaavastajaks aga just Clausi .
Hergi Karik ( 1929 ) on keemik , Tallinna Pedagoogikaülikooli emeriitprofessor .
Hergi Karik
Endel Tulvingu raamat “ Mälu ” ilmus Tartu Ülikooli Kirjastuselt 2002. aastal .
Avaldame siinkohal täismahus tema kolleegi , psühholoog professor Talis Bachmanni kirjutise selle raamatu teemadel .
Mäletan oma esimest viibimist Ameerika Ühendriikides 1980 / 1981 . õppeaastal väga selgesti .
Emotsionaalse fooni toimel tekivad sageli püsivad ja erksad mälujäljed .
Mäletan sedagi , et üheks kõrghetkeks sellel visiidil oli kohtumine Endel Tulvinguga , kes ei pidanud paljuks ( ega mitte ka tülinat tekitavaks - 1980-ndad ja külaline kodu-Eestist ! ) leida spetsiaalselt võimalust minuga kohtumiseks ühes einelauas St .
Louisis .
Peeti Psühhonoomiaühingu aastakonverentsi .
Juba siis oli Endel saavutanud ülemaailmse kuulsuse kui üks innovaatilisemaid ja mõjukamaid mälu-uurijaid .
See kohtumine oli huvitav ja austav .
Mõistsin suurepäraselt sedagi , et kuue põhimõjuri hulgas , mis minust taju ja tähelepanu uuriva psühholoogi tegid , oli tõsiasi , et Endel Tulvingu poolt Tartu Ülikooli psühholoogia kateedrisse kingitusena saadetud juhtiva erialaajakirja Perception and Psychophysics'i aastakäikudest avastasin Charles Erikseni jt vaimustavad tööd kognitiivsete protsesside eksperimentaalsest uurimisest .
Need tööd näitasid , et ka varjatud tunnetusprotsesse saab põnevalt ja efektselt uurida osavasti välja mõeldud katsete abil .
Sama kehtib ka Endel Tulvingu teravmeelsete mälukatsete kohta .
Tollest esimesest hetkest tekkis eriline respektitunne Endli kui teadlase vastu ; usun , et sellist tunnet on Endel tekitanud ja tekitab paljudes kolleegides .
Ja küsimus pole lihtsalt tema teaduslikes saavutustes .
On ju kohtutud mitmete teistegi teaduskorüfeedega , ilma et samasugust kogemust või “ aurat ” sellega ilmtingimata kaasneks .
Looming , mis peaks seisma aukohal
Oleks päris loomulik , et eestikeelses teaduslikus kirjanduses seisaks Endel Tulvingu looming aukohal .
Väliseestlase Tulvingu puhul oli see nõukogude võimu ajal praktiliselt võimatu .
Nüüd lõpuks on siis pärast esimest pooleldi õnnestunud katset ( 1994 ) meil olemas korralik raamat Endel Tulvingult ka eesti keeles .
Tänu võlgneme selle eest eelkõige Jüri Allikule kui tõlkijale ja inimesele , kes Kodu-Eesti psühholoogidest on Endliga kõige kauem ja tihedamalt suhelnud .
Olulist rolli on täitnud ka Marika Rauk , raamatu toimetaja .
Vaatamata sellele , et olen Tulvingu kirjutisi juba ammu inglise keeles lugenud , asusin ikka ka emakeelse teose kallale - ühelt poolt uudishimust , et kuidas siis inglise keelest tuttav Tulvingu teaduskeel nüüd tõlgituna tundub , teiselt poolt respektist ning kolmandaks praktilistel kaalutlustel .
Õppejõul , kes oma loengutes ka mäluteemat käsitleb , tuleb ju hoolitseda , et mõistekasutus oleks kolleegide vahel kooskõlastatud .
Ent Tulvingu raamatu olulisus ei ole üksnes teaduslooline ja rahvuskultuuriline .
Mälu kui psühholoogilise protsessi ja tunnetusvõime tundmise olulisust on raske üle hinnata .
Kõik muud tunnetusprotsessid , eelkõige taju , mõtlemine ja kujutlus , tuginevad mäluandmetele ning mälus talletatud vilumustele .
Haridussüsteemi üks põhifunktsioon on ju inimesele teadmiste ja oskuste andmine ; see aga on erinevate mälusüsteemide funktsioon , mistõttu mälu kui tunnetusprotsesside süsteemi seaduspärasuste ja olemuse tundmine on oluline kõigile .
Pealegi on mälu fundamentaalne nähtus ka eksperimentaalpsühholoogia metodoloogia vaatevinklist .
Suures osas katsetest saame katseandmed katseisikute vastuste vahendusel .
Vastused aga võtab katseisik enamasti oma mälust , isegi kui tegemist on taju-uuringutega , isiksuse eluseikade üldistamise või emotsionaalse seisundi tagasivaatelise hindamisega .
Kõigi muude tunnetusprotsesside uurijad peavad usaldama inimese mälu , aga ka oskama arvestada neid “ krutskeid ” , mida mäluprotsessid teevad .
Seda selleks , et mitte enda poolt uuritavale “ mittemälulisele ” protsessile ekslikult omistada omadusi , mis tegelikult kuuluvad mälule või tulenevad selle mõjust uuritavale protsessile .
Veel üheks põhjuseks , miks mälunähtuste kohta saadud teave on oluline , on tõsiasi , et tänapäevastes infotehnoloogilistes süsteemides on mälumehhanismid , näiteks arvutimälu , selle tehnoloogia baas .
Kui nüüd ajapikku tehissüsteemid , näiteks robotid või kujutisi ära tundvad ja liigitavad muud süsteemid , jõuavad oma infotöötluslikelt võimalustelt ja stiilidelt inimomasteni , on sellise tehnoloogia loojatel väga oluline tunda inimmälu sisemist ehitust ja toimimisreegleid .
Alljärgnevalt vaatame , millised on raamatu “ Mälu ” peatükkide olulised sõnumid .
Raamatu teksti ümber jutustamise asemel - mälu- ja Tulvingu-huvilistel on oma silmad ja olgu ka oma lugemismõnu - püüan raamatut kasutada äratõukepakuna kommentaarideks .
Endel Tulving ja mälu
See on ainus peatükk raamatus , mille autor või aktiivne osaline pole Tulving .
Jüri Allik on teinud tänuväärse töö ja andnud suurepärase ülevaate Endel Tulvingu elukäigust , olulisematest töödest , saavutustest , kohast maailmateaduses , lisaks ka raamatu tagamaadest , ülesehitusest ja põhimõistete tõlkimisest .
Seda peatükki saab väga hästi kasutada “ miniallikmaterjalina ” , mis annab linnulennulise , kuid küllaltki representatiivse skitsi nii Tulvingu teaduslikust panusest kui ka moodsa mälupsühholoogia põhiprobleemidest .
Esitaksin omalt poolt veel mõned peatükikohased mõtted ja tähelepanekud .
Lisaks saavutusrohkusele , teaduslikule mõjukusele ja “ arhetüüpsusele ” teadlaskujuna iseloomustab Endel Tulvingut märgatav missioonitunne .
See avaldus näiteks juba eespoolmainitud abis noortele kolleegidele sügaval stagnatsiooniajal äärmiselt kasulike ja õpetlike teadusajakirjade saatmisel Tartu ülikooli psühholoogiaosakonda .
Või teine näide .
1980. aastate lõpul loodi Euroopa Kognitiivpsühholoogia Ühing , mis muude tegevusvormide kõrval hakkas välja andma ajakirja European Journal of Cognitive Psychology .
On teada , et teadusajakirjade “ turul ” valitseb äärmiselt tugev konkurents ja uuel väljaandel on raske oma kohta teaduspäikese all kätte võita .
On teada seegi , et juhtivad teadlased avaldavad oma töid reeglina tippajakirjade lehekülgedel .
Tingimustes , kus kognitiivpsühholoogias domineerib Ameerika , ning arvestades uue ajakirja tundmatust , oli Endel Tulvingu poolt ilus ja missioonikas nõustuda osalema selle uustulnuka toimetuskolleegiumis ning avaldada selles üks oma huvitavamatest artiklitest , mis hiljem on palju viitamist leidnud .
See aitas kindlasti kaasa ajakirja autoriteedi kasvule ning Euroopa kognitiivpsühholoogia tugevdamisele .
Või võtkem Tallinna mälukonverentsi korraldamine mitme rahvusvahelise tippteadlase osavõtul .
Samasse ritta kuulub tõsiasi , et ajakirjanikele ja maailma teadusfoorumitel on Tulving ennast tutvustanud just eestlasena , teadvustades oma isamaad nii mõnelegi , kellel varem sellise maa olemasolust aimugi ei olnud .
1. peatükk : Mälu
Ühes Kanada juhtivas psühholoogia aluste õpikus avaldatud peatükk on üks paremaid , mis selle teema kohta avaldatud .
Tulvingul on õnnestunud saavutada selguse , teemade olulisuse , ammendavuse ja teaduse hetkeseisu ( 1990 ) kajastuvuse harvaesinev süntees .
Ja muidugi on peatükk kirjutatud huvitavalt .
Tehakse selgeks
· mälunähtuste fundamentaalsus kogu psühholoogia seisukohalt ,
· näidatakse mälu ja õppimise mõiste omavahelist erinevust ( mis sisuliselt taandub biheivioristliku ja kognitiivpsühholoogilise traditsiooni erinevustele teadmiste ja oskuste omandamise ning kasutamise uurimisel ) ,
· tuuakse ära mälunähtuste süstemaatika ja valdkonna põhimõisted ,
· tutvustatakse olulisi eksperimente mälu-uuringute klassikast ning
· seostatakse fundamentaaluuringutes leitud fakte ja seaduspärasusi igapäevaelu seikadega .
Tõendust mäluseaduspärasuste tundmise praktilisest tähtsusest annavad näiteks leheküljed 55 - 60 ja 99 - 100 , kus tuuakse andmed , kuidas nägude äratundmine sõltub kontekstist , kui ebausaldusväärsed ja mõjutatavad on pealtnägijate tunnistused , ning kirjeldatakse , milles peituvad sellise ebausaldusväärsuse põhjused .
Peatükk lõpeb selgepiirilise kokkuvõttega mälu ABC-st .
Peatüki kaheksakümmend üks lehekülge on parim eestikeelne materjal mälupsühholoogiast huvituvale algajale .
2. peatükk : Ülevaade “ Episoodilise mälu elementidest ”
Artikkel rahvusvahelise psühholoogiateadusliku diskussiooni tippajakirjast Behavioral and Brain Sciences ( põhiartiklile järgnevad parimate asjatundjate lühikommentaar-artiklid ning põhiartikli autori vastus neile ) annab edasi olulise sõnumi .
On ekslik taandada inimese mälu uurimine ( loomulikult mälule tuginevate ) keeleprotsesside uurimisele .
Lisaks semantilisele mälule , mis on vajalik keele ning abstraktsete sümbolisüsteemide vaimseks kasutamiseks , on olemas sellest erinev väga oluline mälu alaliik või süsteem - episoodiline mälu .
Juba 1972. aastal väitis Tulving , et semantiline ja episoodiline mälu erinevad
· salvestatud informatsiooni iseloomult ( episoodilises on isiklikud ajaliselt märgistatud sündmused ja nende ajalisruumilised suhted ) ,
· autobiograafiliselt seotuselt ( episoodiline on isiklik eluseikade mälu ) ,
· reprodutseerimise tingimustelt ja tagajärgedelt ,
· alluvuselt interferentsile ( episoodilise puhul ilmsemalt ) .
Tegemist on sõltumatute mälusüsteemidega , mis küll mõjutavad teineteist , kuid mille sisu ei kattu .
Tüüpiliseks veaks paljudes mälu-uurimustes on olnud ekslik episoodilise mälu mehhanismidele tuginemine semantilise mälu uurimisel ning saadud tulemuste omistamine ikkagi semantilisele mälule .
Tähendusliku info omandamisel säilitatakse omandamisel esinenud episoodi ( nt mittesisuline kontekst ) teave ning hiljem , reprodutseerimisel , tuginetakse sellele teabele .
See aga ei pruugi midagi öelda semantilise mälu situatsioonist sõltumatute tähenduslike ühikute omavahelise seose mälujälje tugevuse kohta .
Episoodiline ja semantiline mälu on mõlemad propositsioonilise mälu osad .
See on maailma kohta käiva informatsiooni varasalv .
Seega omab see info tõeväärtust , on teadvustatav , teistele inimestele edasi antav ja sageli ka hetkega omandatav .
Näiteks pildike eilsest õhtusöögist jaapani restoranis või teadmine sellest , et ringjoone pikkust mõõdetakse valemiga ?
d .
Erinevalt propositsioonilisest mälust need omadused protseduurilisel mälul puuduvad .
Protseduurilise mälu ülesandeks on omandada ning kasutada oskusi ja vilumuslikke protseduure , nagu näiteks Fosbury flopp kõrgushüppes või arvutiklaviatuuri sõrmitsemise oskus teksti sisselöömisel .
Raamatu lk-l 117 on toodud suurepärane ülevaatlik tabel episoodilise ja semantilise mälu erinevustest .
Tulving vahendab aset leidnud diskussiooni episoodilise ja semantilise mälu olemuse ja omaduste kohta ning tutvustab olulisemaid katseid , mis võimaldasid jõuda episoodilise mälu täpsema kirjelduseni .
Ta osutab sellele , et viimasel ajal väga kuumaks uurimisteemaks kujunenud praiming võib olla kõigist muudest mäluliikidest sõltumatu mälunähtus .
Edasi esitatakse episoodilise mälu uurimise üldteoreetiline taustsüsteem - Üldine Abstraktne Töötlussüsteem .
Tegemist on loogiliselt mittevastuolulise ja enam-vähem ammendava mäluprotsesside mõistete süsteemiga , mis võimaldab kirjeldada kõiki episoodilise mälu elemente ja nende suhteid , sammhaaval kõiki astmeid mäluaktis ( sündmuse tajust algav ja meeldetuletamisega lõppev akt ) , kodeerimise ( meeldejätmise ) ja dekodeerimise ( meeldetuletamise ) operatsioone ja sündmusi jne .
Värskendavalt toimib muidu harvakasutatav ekfooria mõiste , millega tähistatakse teatud kindlat mälust ammutamise protsessi .
Ekfoorias kombineeruvad “ meenutamise ajenditesse ” ( näiteks juhuslikult kuuldud fraas parajasti raadios esitatavast muusikapalast ) ja episoodilisse mälujälge kätketud informatsioon ekfooriliseks informatsiooniks .
Viimane realiseerub elustunud mälujäljes ( näiteks mälestuses sellest , kuidas ja kus aastaid tagasi ise sama laulu sai esitatud ) .
Taaskogemine on ekfoorilise informatsiooni teadvustamine .
Tõsiasi , et meenutamisel kombineeruvad nii varasem mälujälg kui ka meenutamise hetkel esitatav informatsioon , osutub eriti oluliseks õiguspsühholoogia kontekstis .
Kuulsates Elizabeth Loftuse katsetes on näidatud , kuidas tunnistaja hinnang varem nähtud liiklusõnnetuse asjaolude kohta sõltub oluliselt sellest , millises vormis talle küsimusi esitatakse .
Näiteks paludes inimesel avariis osalenud autode kiirust mälu järgi hinnata , sõltus hinnang tugevasti vaid esitatud küsimuse üheainsa sõna valikust .
Kui küsiti “ Kui kiiresti autod liikusid , kui nad teineteise vastu puutusid ? ” , olid mälupõhised kiirushinnangud oluliselt väiksemad võrreldes nende hinnangutega , mis anti vastuseks küsimusele “ … , kui nad teineteise vastu põrkasid ? ” .
Enamgi veel - teise küsimuse puhul vastasid tunnistajad sageli , et nad nägid purunenud klaasi , mida varem esitatud sündmuses tegelikult ei olnudki .
Mäluprotsesside “ krutski ” seisneb selles , et enamasti isik kogeb sellist elamust tõepärasena isegi siis , kui see elamus kõne all oleva sündmuse suhtes tegelikult vale või ebatäpne on .
Tulving seletab kodeerimise spetsiifilisuse printsiipi ning töid ja meetodeid , mis selle formuleerimiseni viisid .
Teatavasti peavad mälujälg ja meenutamise ajendid ( st reprodutseerimisel esinevad taastamistunnused - retrieval cues ) teineteisega sobima , selleks et meenutamine aset leiaks .
Mida suurem on “ kattuvus ” või sobivus mälus säilitatava ja meenutamisel esineva informatsiooni vahel , seda parem on meenutamine ( reprodutseerimine ) .
Sellest tuleneb tõsiasi , et mälumaterjali meenutamise efektiivsus sõltub palju nendest tingimustest , mis esinesid nii esialgsel materjali kodeerimisel kui ka neist tingimustest , mis esinevad reprodutseerimisel .
Igal üksikul mälujäljel on palju erinevaid “ tugevusi ” sõltuvalt meeldetuletamise tingimustest .
Mälujälje tugevus on suhteline mõiste ja pole üksnes meeldejäetava materjali omaduste funktsioon .
Meenutamistegevuse kolme võtmeelemendi - mälujälg , taastamistunnused ( meenutamise ajendid ) , nende omavaheline seos - oluliste omaduste tundmine ja arvestamine on meeldejäetu meenutamise mõistmise ja tagamise aluseks .
Kui kasulik ja kaunis oleks , kui näiteks kooliõpikute autorid seda arvestaksid ja kasutada oskaksid .
Või vähemalt selles suunas mõtlema hakkaksid .
Tunnuseid , millele inimene mälust teabe ammutamise toel mõeldes toetub , on väga palju ja väga erinevaid .
Millised taastamistunnused või meenutamisajendid on tüüpilised lastele , sõltub nende maailmamudelist , huvidest , keskkonnast , milles nad on palju viibinud , objektidest ja esemetest , millega palju tegelenud ; osa on abstraktsed mõisted , kuid veelgi suurem osa konkreetsed visuaalsed ja kuuldavad tajusarnased kujundid kujutluses .
Äratundmise nurjumine on Tulvingu episoodilise mälu uuringute üks tähelepanuväärsemaid leide .
Koos Thomsoniga tehtud katsete tüüpiline skeem oli järgmine .
Meeldejätmiseks esitati sõnadepaar A - B .
Järgmises katse faasis esitati sõna B teiste hulgas äratundmiseks , küsides “ Kas te varem seda sõna nägite ? ” .
Erinevas tingimuses näidati sõna A taastamistunnusena B meenumiseks .
Ühe sellise uurimuse tähelepanuväärne tulemus seisnes selles , et äratundmiseks esitatud sõnad B meenusid varem nähtutena 24 protsendil juhtudest , kuid taastamistunnusena kasutatud sõna A järel meenusid samasugused sõnad B 63 protsendil juhtudest .
Tulemus on tähelepanuväärne , sest standardseisukoht traditsioonilises mälupsühholoogias on olnud , et äratundmine on reeglina parem meenutamisest .
Paradoksi seletab kodeerimise spetsiifilisuse printsiip .
Tugeva ja sobiva taastamistunnuse ning mäluobjekti seose korral saab meenutamine olla efektiivsem kui äratundmine , kus objekt esineb ilma tugeva ja sobiva taastamistunnuseta .
Praktikuid ( näiteks jälitus- ja uurimistegevuses ) peaks julgustama tõdemus , et mingit asja , mida ei õnnestu meelde tuletada ühes olukorras , saab meelde tuletada mõnes teises olukorras .
Tarvis on tahta ja osata luua erinevaid meenutamisajendeid ( taastamistunnuseid ) , mille hulgas mõned võivad anda ootamatult häid tulemusi tunnistajatelt võetud meenutuste efektiivsuse paranemise näol .
Äratundmise puhul tuleb hinnata objekti mälukoopia tuttavlikkust , meeldetuletamise puhul , kus koopia puudub , tuleb ekfoorilise informatsiooni toel produtseerida kirjeldus õige objekti koopiale vastavast nimetusest .
Pole garantiid , et üks nendest ülesannetest alati teisest lihtsamini täidetav on .
Sünergilise ekfooria mudeli järgi ( lk 153 - 156 ) on mäluobjekti nimetamise künnis kõrgemal kui äratundmise ( “ tuttavlikkuse ” ) künnis , mistõttu nimetamiseks on tavaliselt tarvis rohkem ja parema kvaliteediga ekfoorilist informatsiooni kui äratundmise puhul .
Et mälujäljes sisalduv informatsioon ja meeldetuletamiseks vajalikus meenutamisajendis sisalduv informatsioon on sõltumatud ( ortogonaalsed ) mõõtmed ekfoorilise sünergia ruumis , võib tekkida nende eriliigiliste informatsioonide mitmesuguseid kombinatsioone .
Näiteks madala kvaliteediga mälujälge kätketud teavet saab kompenseerida kvaliteetsete meenutamisajenditega ja vastupidi .
Ent esineb ka ekfoorilist informatsiooni , mis on üheaegselt kõrgekvaliteediline nii mälujälje mõõtmes kui ka meenutamisajendi mõõtmes .
Subjektiivse usaldusväärsuse ( “ tõelisuse ” ) tunne meenuva suhtes sõltub just mälujälje informatsiooni teljel väljendunud teabe kvaliteedist ( avaldumismäärast ) .
Tulvingu ekfoorilises mudelis põimuvad elegantselt mälupsühholoogia põhimõisted , teadaolevad seaduspärasused meenutamisest ning mäluprotsesside ja fenomenilise teadvuse ( vahetu kogemuse ) omavahelised seosed .
Viimasena mainitud aspekt Tulvingu uurimistegevuses on eriti aktuaalne seoses viimasel kümnendil aset leidnud teadvuseuuringute plahvatusliku kasvu ning populaarsuse tõusuga .
Otsigem internetist teavet töödest , mille autoriteks on näiteks Francis Crick , Christof Koch , Gerald Edelman , David Chalmers , John Searle , Ned Block , David Eagleman , Bernard Baars , Patricia Churchland , Nikos Logothetis , Geraint Rees , Chris Frith jpt .
3. - 7. peatükk : minevik , olevik , mälukontseptsioonid , praiming , kronesteesia
Valimik artikleid aastatest 1989 - 2002 jätkab Tulvingu tour de force'i läbi rägastikulise mälu-uuringute maastiku .
Iga teema , mida ta puudutab , tugineb tema eelnevatele põhjapanevatele töödele , on seoses kõige aktuaalsemate suundumustega mälu ja teadvuse uuringutes ning sisaldab märgatava annuse uudsust ning arutlustäpsust .
Tulving on nüansimeister , kuid tema puhul osutuvad esmapilgul väikesed , märgatud ja märgitud nüansid ajapikku kaalukateks küsimusteks ja arendusteks .
Tõmbame mõnedele neist edaspidi jooned alla .
Näiteks mäletamise ja teadmiste säilitamise erinevus .
Tulving näitab , et isikliku mineviku mäletamine ja kunagi minevikus õpitu teadmine on erinevad tunnetusprotsessid ning nende ajumehhanismid erinevad .
Sellise eristuse tõestuseks kirjeldab ta patsienti K . C . , kes mootorrattaõnnetuse tagajärjel ei suuda mäletada midagi oma eluseikadest , kuid teab palju asju ja on küllaltki intelligentne .
Ta elab pidevalt olevikus , ent tal puudub psühholoogiline minevik - episoodilise mälu vajak ei võimalda vaimusilmas matkata ajas tagasi ning teadvustada varasemaid sündmusi ja juhtumusi .
Samas vastab ta faktiküsimustele maailma asjadest , mängib rahuldavalt malet , omab normaalset IQ-d , mõistab kõnet , loeb ja kirjutab .
Semantiline mälu on K .C.-l töökorras .
Ta ei mäleta oma isiklikku elu enne ja pärast avariid ( episoodid ei teadvustu ) , kuid teab palju asju maailma kohta ( abstraktsed “ ajatud ” teadmised teadvustuvad ) .
Ent ta ei suuda kujutleda oma tulevikku .
Kõnekäänd “ kes ei tea minevikku , elab tulevikuta ” on siin materialiseerunud ühe patsiendi näitel .
Kas ka normaalse inimese ajutegevuse uuringutega on võimalik näidata episoodilise ja semantilise mälu erinevusi ?
Vastus on jaatav .
Koostöös Jarl Risbergi ja David Ingvariga näitas Tulving , et episoodilisest mälust informatsiooni ammutamisel ja teadvustamisel , võrreldes semantilise mälu ülesande tingimusega , on tugevamini aktiveeritud ajukoore eesmised osad ning semantilisest mälust ammutamisel on suhteliselt aktiivsemad aju tagumised piirkonnad .
Aju frontaalpiirkonnad on eriti olulised ajalis-ruumiliste seoste meenutamisel ja läbimõtlemisel .
Vaheaju ning oimusagara kahjustused süvendavad episoodilise mälu defitsiiti eriti just selles , mis puutub toimunud sündmuste mäletamisse isikliku elu osana .
Edasistes teiste kolleegidega läbi viidud uurimustes , mis tuginesid positronide emissiooni tomograafiale , näitas Tulving , millised on erinevused aju aktiivsuses informatsiooni mällu salvestamisel ja mälust reprodutseerimisel .
Peamine erinevus taandub lateralisatsioonile : salvestamisega seotud aktiivsus on koondunud vasakusse ajupoolde ning ammutamisega seotud aktiivsus paremasse ajupoolde .
See tõsiasi ongi Tulvingu poolt formuleeritud printsiibi HERA ( Hemispheric Encoding / Retrieval Asymmetry ) aluseks .
See , millised parempoolse otsmikusagara piirkonnad vastutavad eelkõige episoodilisest mälust ammutamise operatsioonide elluviimise ( “ episoodilise seadumuse ” toimekana hoidmise ) ja millised piirkonnad episoodilise mälu informatsiooni enda ekfoorilise elustumise eest , nõuab jätkuvaid täpsemaid uuringuid .
( Kullakaevamine pole veel kuld ise . )
Üks asi näib olevat väga tõenäoline : episoodilise seadumuse elluviimine on tihedalt seotud kronesteesiaga .
Kronesteesia funktsiooniks on subjektiivse aja teadvustamine , mis paneb aluse võimele vaimusilmas ajas tagasi rännata kas kaugemale või lähemale ning sättida mingeid ajavahemikke minevikust , mille vältel toimunut taaselustatakse ja kujundites analüüsitakse .
Kronesteesia tähendab ühtlasi võimet olla teadlik oma ajas kestvast olemasolust ( olles seega autonoeetilise teadvuse vormiks ) .
Pildi teeb keerulisemaks suhteliselt hiljuti avastatud mälunähtus - praimimine .
Mingi mäluinformatsioonile tuginev tegu muutub hõlpsamaks seetõttu , et objekt , millele tegu on suunatud ( näiteks sõnafragmentide põhjal äratundmist eeldav sõna ) on varem juba esinenud .
Praiming ei taandu ammendavalt ei semantilise , episoodilise ega protseduurimälu alla .
Nagu protseduurimälugi , on praimimisel tekkiv mälujälg teadvustamata ( nt inimene ei pruugi teadlikult mäletada praiminguobjekti varem esinemist ) , kuid erinevalt protseduurimälus säilitatavast salvestab praiming mällu informatsiooni tähendusi või objekti tajutavat struktuuri omavate entiteetide kohta .
Kontseptuaalse praimingu puhul on tegemist millegi eelteadvusliku või teadvusvälise ?
semantilise ?
mälu taolisega ; esemete tajutavate omaduste alusel toimuva praimingu puhul on tegemist tähendusest sõltumatu , objekti väljanägemisest väga spetsiifiliselt sõltuva pertseptiivse praiminguga .
Viimane on arvatavasti tähenduse-eelne pertseptiivne representatsioonisüsteem ( PRS ) , millele juurdepääs on automaatne ja mis tekib implitsiitse mälu osana .
Implitsiitse mälu informatsioon pole teadvustatav , kuid see võib avaldada mõju toimingutele , otsustustele ja hilisemale ( muude ) objektide teadvustamisele .
Praiming on stohhastiliselt sõltumatu eksplitsiitsest mälust .
Praimingu ilmnemine ei sõltu teadvustatud mäluprotsesside ilmnemise sagedusest ega eksplitsiitse mälu erinevate vormide töökorras olekust .
On usutav , et praimimisel kasutatavad mälujäljed erinevad episoodilise ja semantilise mälu poolt kasutatavatest jälgedest .
Aga kuidas siis praimingut avastada , kui see katseisiku teadvusele avatud ei ole ?
Selleks on vastavad teravmeelsed eksperimendid , mille avastamisrõõmu , vaatamata kiusatusele siinkohal lugejat üllatada , jätaksin sellelesamale lugejale .
Lõpetuseks
Enamus kiidulauludest riskib saada tõlgendatud kui ebasiiras ja / või ( teadus ) poliitiline .
Kas siis Tulvingu ( ja Alliku ning Rauk'i ) “ Mälu ” on puudustevaba ?
Muidugi mitte .
Kui mitte muudel põhjustel , siis tänu uuritavate nähtuste komplitseeritusele ning inglise ja eesti keele küllaltki suurele erinevusele , oleks utoopiline eeldada nn täiuslikku tõlget .
Isegi kui puhtalt eestikeelse teksti selguse ja lugemismõnu seisukohast vaadatuna on Jüri Allik ja Marika Rauk ära teinud väga hea töö , ohverdamata teaduslikku adekvaatsust , on siiski alles jäänud mõned kontseptuaalsed vaieldavused .
Mõtlen , et need on erialased ?
maitseasjad ? , aga pean nad siiski välja tooma .
Esiteks , retrieval cue tõlkimine ?
meenutamisajendina ?
ei tundu kõige õnnestunum .
Nii psühholoogidele kui ka diletandi keeletajule sisaldab ?
ajend ?
lisaks taotletud ?
osundavale ?
, ?
taastamist abistavale ?
või ?
suunavale ?
, ?
taastamistunnuselisele ?
ka motivatsioonisfääriga seotud konnotatsiooni .
Meenutamise ?
ajendit ?
võib tõlgendada kui midagi , mis motiveerib meenutama , tõukab inimest selleks , põhjustab meenutamist .
Ent meenutus võib esile manatud saada ka tahtmatult , spontaanselt .
Pealegi ei eksisteeri Tulvingu teooriast lähtuvalt praktiliselt olukordi , kus mälujälg üksi või meenutamisajend üksi edukale meenutamisele viivad .
Nad esinevad koos .
See aga ei luba ühte neist paarisrakend-mõistetest ajendiks nimetada ilma teisega sedasama tegemata .
Seetõttu oleksin eelistanud siiski kohmakamaid , kuid sisuliselt täpsemaid mõisteid - ?
taastamistunnus ?
või ?
meenutamisosundaja ? .
( Pealegi , tagasitõlge inglise keelde annaks cue asemel midagi lähedasemat draivile , motiivile või incentive ?
ile . )
Teiseks , performance ?
i tõlge ?
oskuseks ?
pole õnnestunud .
Tegemist on pigem ?
sooritusega ? , ülesande täitmisega , selle edukusega .
Tõlgiksin ka veridical mitte kui ?
usaldatav ? , vaid kui ?
tõepärane ? .
Ja lõpuks - lk 138 on trial tõlgitud kui ?
katse ? , kui räägitakse katsesisestest ja katsetevahelistest erinevustest .
Parem oleks lauseehitust muutes jääda ?
( üksik ) katsetuse ?
või ?
testi ?
või siis ?
proovi ?
juurde .
Millised on need kolm “ kohtuseaduslikku ” sõnumit paljude erinevate hulgast , mida Tulvingu mäluraamatu puhul lugeja mällu jätta tahaksin ?
1.
Vältigem ühte lihtsat lõksu , millesse võite kergesti sattuda , kui märkate , et Tulvingu uurimustes on katsetes kasutatavateks stiimulobjektideks sõnad .
Oluline on mõista , et ehkki sõnad tunduvad iseenesest kuuluvat tähenduslike , semantiliste protsesside ( sh mälu ) uurimise loomulike stiimulite hulka , kasutab Tulving neid eelkõige episoodilise mälu mõistetes .
Teda ei huvita mitte niivõrd see , kuidas katseisik saab aru , mida üks või teine sõna tähendab ja kas see tähendus mälus püsib , kuivõrd see , kas katseisik tunneb ära , et seda sõna esitati varem stiimulina .
See aga on episoodilise , autonoeetilist ekfooriat tekitava mälusüsteemi funktsioon .
2.
Tulvingu teaduskarjäär on läbi teinud muutuse , mis on tunnuslik kogu moodsale kognitiivpsühholoogiale .
Suur osa kõige mõjukamatest tunnetusprotsesside uurijatest , kes alguses olid puhtad eksperimentaalpsühholoogid , on järkjärgulise neuroteaduste meetodite kaasamisega ja tunnetusprotsesside aluseks olevate ajuprotsesside uurimisega koostöös neuroteadlastega muutnud uuema psühholoogia interdistsiplinaarsemaks ja loodusteaduslikumaks .
Teisi sarnaseid näiteid - Harvardi ülikooli professor Stephen Kosslyn juhtiva kujutluseuurijana , professor Michael Posner juhtiva tähelepanu-uurijana , professor John Caccioppo juhtiva sotsiaalse kommunikatsiooni uurijana jpt .
3.
Mälu pole mitte “ asi salvestiste laos ” , vaid emergentne psühholoogiline protsess .
Mälujälgi ei eksisteeri sõltumata nende kasutamisest .
Kasutagem siis omagi mälu selliselt , et meenutamisajendite hulgas sageli Endel , Toronto , Rutt , sünergiline ekfooria jpt tulemuslikud oleksid .
Seda ei juhtu aga ilma mälujälgedeta … “ Mälu ” jälgedeta ?
Talis Bachmann
Tartu Ülikoli Õigusinstituudi kognitiiv- ja õiguspsühholoogia professor
Talis Bachmann
Sügisel ja talvel sagenevad jutud sellest , kuidas pimedam aeg toob kaasa depressiooni .
Uurimused kinnitavad siiski , et kõige tähtsam pole mitte pimedus ja valgus , vaid inimsuhted .
Kui need on korras , ei ole ka pimedus liiga pime , kui aga korrast ära , on valgustki raske taluda .
Depressiooni mõiste tõi 1845. aastal käibele Saksa psühhiaater Wilhelm Greisinger .
Edaspidi hakkasid seda nimetust kasutama mitmed teadlased , sealhulgas Emil Kraepelin , ning mõiste depressioon asendas mõne aja möödudes termini melanhoolia .
Viimatimärgitu pole siiski käibelt täielikult kadunud veel nüüdisajalgi , teisalt kuuleb aga haiguslikku meelelolu alanemist tähistavat sõna depressioon tänapäeval väga sagedasti mitte ainult meditsiinisfääris , vaid ka argielus .
Depressioon on täna , 21. sajandi alguses väga aktuaalne - epidemioloogilised uuringud maailmas näitavad , et 15 kuni 20 protsenti täiskasvanuist kannatab depressioonisümptomite all ja vähemalt 12 protsendil neist esineb depressiooni .
Just depressioon on ka kolmveerandi psühhiaatriliste patsientide hospitaliseerimise põhjuseks .
Võitlus depressiooni vastu ei olegi nii lihtne , kuna seda põhjustavad nii psühhogeensed tegurid , näiteks psühhotraumad , kui ka endogeensed tegurid , näiteks geneetilised .
Seega asuvad depressiooni põhjused nii inimeses endas kui ka teda ümbritsevas keskkonnas .
Kindlasti ei ole õige depressiooni kujunemist ja püsimist seletada vaid ühest tegurist lähtudes .
Psühhotrauma korral etendab depressiooni tekkes suurt rolli inimese kogu omapära - eelkõige mõtlemine ning kognitsioonid ehk vastuvõetud informatsiooni töötlemine , järeldamine ja otsuste tegemine , aga ka kehaline seisund .
Mustvalge maailmapilt viib optimismi
Depressioonile kalduvad enam inimesed , kelle tunnetuslaad on liialt mustvalge ehk äärmuslik .
Selline inimene kogeb tavaliselt sagedamini negatiivseid elamusi , sest mõte on ju see , mis inimese üles keerab .
Teadlased väidavad , et neil , kes suhtuvad asjadesse optimistlikult , on võimalus haigestuda depressiooni ligi kuus korda väiksem .
Ka kehalised haigused nõrgendavad organismi ja võimaldavad depressioonil kergemini tekkida .
Samas tuleb rõhutada , et depressioon võib omalt poolt põhjustada ja süvendada füüsilisi vaevusi .
Meeleolu mõjub kehale ja vastupidi .
Eriti soodustavad depressiooni teket rasked kehalised häired nagu parkinsoni tõbi , halvaloomuline kasvaja , aids jt.
Tugevalt mõjutavad inimese enesetunnet hormonaalsed muutused , mis võivad koguni olla depressiooni põhjustajaks .
Vähene serotoniini ja noradrenaliini hulk ning kortisooli ülikogus võivad käivitada masendava depressiooniahela inimese tunnetustegevuses .
Biokeemiliselt on depressiooni olemus siiski palju keerulisem ja selles valdkonnas tehakse pidevalt uusi avastusi .
Isegi kaltsiumi madal tase veres võib soodustada depressiooni teket .
Kindlasti ei saa jätta esile tõstmata , et ka ülekoormus ja töötamine endale puhkust andmata võivad põhjustada kurnatusseisundi , mis soodustab depressiivse meeleolu teket ja süvenemist .
Päriselt ei saa mööda ka aastaaegadest , eeskätt vähesest valgusest tingitud depressiivsetest meeleolumuutustest , ent psühhiaatri poole pöördutakse sel põhjusel siiski haruharva .
Melatoniini ainevahetuse tase , mis on seotud valguse hulgaga , mõjutab küll inimese tunnetustegevust , kuid see ei seisa depressiooni tekkes sugugi esimesel kohal .
Palju tähtsamad on siiski sotsiaalsed suhted , mis võivad oluliselt rikkuda inimese meeleolu .
Depressioon ja pärilikkus
Rõhutama peab kindlasti pärilikkuse osatähtsust depressiooni haigestumisel , ja seda eriti bipolaarse häire ehk maniakaal-depresssiivse psühhoosi ( MDP ) korral , mil haiguslikule , tugevale meeleolulanguse perioodile järgneb haiguslik meeleolu tõus .
Uuringud näitavad , et üle 20 protsendi MDP haigete järeltulijaist kannatavad samuti depressiooni all .
Pärilikkuse osatähtsus unipolaarse depressiivse häire ehk haiguse korral , kus normmeeleolu vaheldub haiguslike masendusperioodidega , ei ole nii suur .
Väärib märkimist , et kui mõlemad vanemad on depressioonihaiged , siis ka nende lastel on suur tõenäosus , ligikaudu 50 protsenti , haigestuda depressiooni .
Juhul kui üks vanematest kannatab haigusliku meeleolulanguse all , on nende lastel tõenäosus haigestuda depressiooni 20 protsenti .
Tarbimisühiskond toob depressiooni
Ka kultuur ja tarbijalik eluhoiak soodustab depressiivsete häirete teket .
Seda põhjusel , et inimene kipub end pidevalt kellegi või millegagi võrdlema - olen ma teistest halvem või parem ?
Juba 1955. aastal jõudsid niisugusele järeldusele Joseph W. Eaton ja Robert J. Weil , kes korraldasid ühe siiani laiaulatuslikuma kultuuridevahelise uuringu depressiooni epidemioloogia osas .
Nende poolt uuritud traditsionaalses ( loodusrahva ) kultuuris , kus polnud olulist rikkust ning kus inimesed olid enamasti orienteeritud nauditavale perekonnaelule , ei esinenud märkimisväärset depressiooni , polnud vägivalda ega kuritegusid .
Kes ja kuidas
Paljud inimesed arvavad , et depressiooni on kerge ära tunda .
Ent arstid ja psühhiaatrid kogevad oma igapäevapraktikas , et alati see siiski nii lihtne ei ole .
Nagu teada , on depressiooni olulisemateks tunnusteks alanenud meeleolu , pessimistlik suhtumine tulevikku , huvide ja elurõõmu kadumine , aktiivsuse vähenemine .
Meeleolu alanedes väheneb sageli ka kontsentratsioonivõime , inimene tunneb jõuetust ja väsib kergesti , tema enesehinnang alaneb ja eneseusaldus väheneb .
Depressioonihaige kogeb süü- ja väärtusetusetunnet , elutüdimust , tema uni on häiritud , mälu halveneb , isu alaneb ja teda vaevavad enesetapumõtted .
Väliselt on depressiivne inimene miimikavaene , kõneleb vaikse häälega ja on sõnaaher , ta liigutused ja kõne on aeglased .
Näoilmes peegeldub tihti kurbus , ta poos on n-ö longus , sageli tuleb ette nuttu ja ohkamist .
Nagu juba eespool märgitud , ei ole depressiooni alati lihtne esmasilmapilgul avastada , sest mõnigi inimene püüab oma masendust naeratava maski taha peita ning sageli on depressiooni liitlasteks ka ärevus , ärrituvus ja rahutus .
Tähelepanekud näitavad , et alanenud meeleolu muudab inimese pikapeale järeleandlikuks ja sõltuvaks .
Seetõttu vajab ta ka psühholoogilist tuge .
Abitu käitumine hakkab arenema seetõttu , et depressiivne inimene tajub , et ta ei kontrolli enam sündmuste kulgu ning tunneb , et tal puudub võime midagi omalt poolt mõjutada .
Abitustunne on ka üks tegur , mis soodustab ettemääratusse , saatusesse ja musta maagiasse uskumist .
Depressioonil on muidugi ka mitmesuguseid ealisi ja soolisi iseärasusi .
Lastel esineb meeleolu languse korral kõige enam just psühhosomaatilisi ja käitumuslikke häireid .
Näiteks väga halva hinde saanud laps võib meeleolu languse korral kaevata kõhuvalu üle või tunda vastumeelsust kooli suhtes , mis võib viia koguni koolist puudumisteni .
Kindlasti tuleb rõhutada , et depressioon võib olla ka üheks oluliseks põhjuseks , miks õppeedukus hakkab langema .
Statistika näitab , et psühhosomaatilisi hälbeid esineb poistel ligikaudu kolm korda rohkem kui tütarlastel ja seega peaks poistesse suhtuma erilise tähelepanelikkusega .
Vanemaealiste puhul tuleb depressiooni haigestumise juures esile tuua eelkõige kognitiivset ehk tunnetuslikku defitsiiti , mis võib luua lausa pseudodementsuse pildi - inimene paistab intellektuaalselt taandarenenuna .
Ta on vähetaiplik , ei suuda kohaneda ümbritsevaga ja ei saa sellest aru .
Kindlasti esineb vanemaealistel depressioonihaigetel rohkesti väsimustunnet ja kehalisi häireid ning ka haiguslikku muretsemist oma tervise pärast .
Kõrge vanus toob kaasa ohu kogeda depressiooni korral ka meelepetteid .
Depressiooni sooliste iseärasuste juures tuleb märkida , et naistel esineb depressiooni küll kaks korda sagedamini , kuid naised sooritavad suitsiidi ehk enesetappu 3 kuni 4 korda harvemini kui mehed .
Meeste hulgas on märgatav depressiooni tõus 40. - 49. eluaastani , naiste hulgas 50. - 59. eluaasta vahel .
Nagu kogu elu ja iga haigus , allub ka depressioon arengu seaduspärasustele .
Kui paar sajandit tagasi domineeris depressiooni korral süütunne - inimene tundis südamevalupiina oma eksimuste pärast , siis nüüd on see harv nähtus .
Näib , et tänapäeval on südamevalu asemele tulnud raev , mis suunatud endast väljapoole - agressiivsus .
Kas agressiivsus ümbritseva suhtes võtab endale kindla koha süütunde asemel , sellele võib ainult aeg vastuse anda .
Palju inimene ise suudab oma tuju juhtida , oleneb kindlasti temast endast , aga ka toetavast keskkonnast , mis aitab kergemini ületada meeleolu madalseisu ja hoiduda haigestumisest .
Depressioonil on niisiis hulk põhjusi - kõige enam tuleb aga rõhutada sotsiaalsete suhete tähtsust .
MARIA TEIVERLAUR ( 1955 ) on Akadeemia Nord professor , kliinilise psühholoogia õppetooli juhataja .
Maria Teiverlaur
Kummaline küsimus !
Sama hästi võiks ju küsida , et miks koer hüppab ?
Tõepoolest , ent ometigi on gasellide ja mitmete teiste antiloobiliikide komme tohutuid hüppeid teha teadlaste tähelepanu köitnud .
Managem silme ette üks rahulik hommikupoolik mõnes Lõuna-Aafrika savannirahvuspargis .
Viie-kuue , mõnikord ka kümne-kahekümne kaupa karjas närivad madalat kõrbenud rohtu sinignuud ja hüpikgasellid .
Viimased hakkavad juba kaugelt silma tänu kontrastsele mustale kaldvöödile külje peal .
Valitseb mõnus vaikus , kõrgel taeva all peab vahti raipekotkas .
Järsku kargab üks gasell õhku , lendab vaata et kolme meetri kõrgusele ja pärast allakukkumist põrkab veel paar-kolm korda , kuid nüüd juba tunduvalt väiksema amplituudiga .
Kõik rohusööjad ümberkaudu tõstavad korraks pead .
Rahurikkuja aga küünitab nina maha ja jätkab murupügamist , nagu poleks midagi juhtunud .
Rammestav rahu võtab taas maad .
Aeg-ajalt sebib mõni vaksapikkune tuhatjalg mööda liivast teed , kuni taas eemal mõni gasell õhku põrkab ?
Selliseid hüppeid sooritavad gasellid väga erinevatel ajahetkedel ja asjaoludel .
Mõnikord arvatavasti lihtsalt oma meeleolu väljendamiseks ja teiste karjaliikmetega suhtlemiseks .
Üllatav on aga see , et vägevaid hüppeid kohapeal võib kõige sagedamini näha siis , kui kiskja või kiskjad üritavad gasellikarja rünnata .
Teatavasti kuulub gasellidele teine koht loomariigis sprindi alal .
Mõnesajameetrisel distantsil suudab täies elujõus hüpikgaselli või granti gaselliga konkureerida vaid gepard .
Erinevatel andmetel on gasellide kiiruseks mõõdetud 88 kuni 96 kilomeetrit tunnis .
Viimast numbrit peetakse siiski aga veidi ülepaisutatuks .
Gepardi kiiruseks pakutakse tihti 120 kilomeetrit tunnis , ent ka seda peavad paljud väheke liialdatuks .
Kuid naaskem gasellide akrobaatiliste harjumuste juurde .
Pole ju kuigi mõistlik kiskja rünnaku korral hoopis iluhüppeid teha , selle asemel , et oma ülikiiretele jalgadele valu anda .
Nüüd olemegi jõudnud küsimusteni , mis loomade käitumise uurijaid - etolooge - gasellide kargamise juures kõige rohkem huvitavad .
Kas üritavad antiloobid nende hüpetega vaenlast segadusse ajada ?
Kujutage ette , et teil tuleb kinni krabada üks kümnetest ja kümnetest suure hooga põrkavatest pallidest .
Silme ees läheb kirjuks !
Kahtlemata on sellises käitumises oma kaitsestrateegia , ent paljude uurijate arvates on antud juhul tegu hoopiski saaklooma ja kiskja vahelise omalaadse kommunikatsiooniga .
Vägevate hüpetega teatab hüpikgasell ründajale - mind ei tasu jahtida !
Vaata , kui tugev ma olen !
Kes veel suudab nõnda hüpata , ning jõudu jääb mul veel ülegi !
Ma jooksen sust igal juhul kiiremini !
Ja üllatav , et säärane sõnum jõuab ka õige adressaadini .
Kiskjad , peamiselt gepardid ja hüäänkoerad , kes gaselle jahivad , loobuvad enamasti ründamast neid loomi , kes teevad vägevaid hüppeid .
Kui on muud saaki , vasikaid ja vanu nõrku loomi , siis pole ju mõtet end nii heas vormis oleva looma jahtimisel hingetuks ajada !
Indrek Rohtmets , bioloog .
Indrek Rohtmets
2002. aasta novembris võttis Eesti haridusminister Mailis Rand pidulikult vastu need õpilased ja nende õpetajad-juhendajad , kes käisid mullu esindamas Eestit rahvusvahelistel olümpiaadidel või konkurssidel .
Tänukirjade kätteandmisel hakkasid silma need , kes naasid pingelistelt rahvusvahelistelt jõukatsumistelt koju medalite või võitjatena .
Esimesena ulatas minister sadakonna kutsutu hulgas tänukirja Viljandi C. R. Jakobsoni Gümnaasiumi lõpetanule Martin Pettaile .
Selle au teenis ta eelmisel suvel Lõuna-Koreas võidetud kuldmedaliga ülemaailmsel informaatikaolümpiaadil ja Suurbritannias matemaatikaolümpiaadil saadud hõbemedali eest .
Ent kulda ja kuulsust kogus ta Eestile veel teisteltki jõuproovidelt .
Martin Pettai füüsikaõpetaja Veljo Aava sõnul võib üks kool säärase talendi , kes haarab matemaatilisi aineid lennult , kingituseks saada haruharva .
Aga lisab samas , et oma eakaaslastest ettejõudmisel on suuresti kaasa aidanud andumus iseseisvalt tööd teha .
Õpikud , ülesannete kogud , sõnaraamatud ning muud teatmeteosed ning arvuti koos internetiga on tema lahutamatud kaaslased kogu aja .
Martin Pettai medalitekomplekt on aukartustäratav .
Teine kirjaoskus koos lugemisega
Kahe-kolmeaastaselt tundis Martin tähti ja numbreid .
Ning siis ühel päeval teatas ta kodus , et oskab lugeda .
Ei mingit veerimist vanemate kaasabil , nagu sageli juhtub , vaid võttis raamatu kätte ja näitaski oma üleöö omandatud oskust .
Üllatunud ema küsimusele , et kuidas lugemine siis nii äkki selgeks sai , teatas Martin : “ Ma sain ise aru , kuidas see käib !
” Nelja-aastaselt kirjutas ta raamatust arvutisse ka BASIC-keeles olevaid programme ja pani neid käima .
See kõik juhtus 1988. aastal , mil Horisondiski oli alles kirjutatud teise kirjaoskuse vajalikkusest ja personaalarvutite peatsest jõudmisest meie töölauale .
Martini igapäevaelu kulges juba sel ajal , varases lapsepõlves , niisuguses unistuste maailmas .
Tema isa , kes oli koolis arvutiõpetaja , muretses koju ühe Vene päritoluga kompuutri , kuvari osa täitis tillukese ekraaniga televiisor .
Need olidki Martini peamised mänguasjad .
Tõsisemalt hakkas programmeerima seitsmeselt .
Ühe ema pakutud idee kohaselt koostas näiteks programmi , millega sai oma klassi õpilased sünnipäevade järgi ritta seada .
Juba enne kooli tundis väike Martin muinasjuturaamatute asemel suuremat huvi rohkem teatmeteoste vastu .
Tol ajal ilmunud esimene A & O oli seetõttu üsna “ kapsaks ” loetud ja suur osa selle kaante vahelt ka meelde jäetud .
Teiseks meelislektüürikas kujunes peagi võõrsõnade leksikon - lihtsalt tekkis huvi keeruliste sõnade ja nende tähenduse vastu .
Läkski nüüd jutt märkamatult keelele , kuigi Martini lemmikuteks on olnud ikka matemaatilised ained .
Aga ega keelest kuidagi mööda saa , sest alates teisest klassist põhikooli lõpuni õppis ta inglise keele klassis .
Seitse korda meistriks
Arvuti- ja matemaatikaülesannete lahendamise vajadus ning huvi nende vastu jäi aga endiseks .
Esimene mõõduvõtmine teistelt algas 5. klassis , kui ta omavanustega kooli matemaatkaolümpiaadil konkureerides teiseks jäi .
Teatavasti peetakse meil Eestis juba aastaid ka vabariiklikke täppisteaduste olümpiaade .
Aga sinna pääsemiseks tuli näidata end parimast küljest maakonnavõistlustel .
Kui Martin oli jõudnud kaheksandasse klassi , võitiski ta õiguse osaleda vabariiklikus lõppvoorus kolmes aines - informaatikas , matemaatikas ja füüsikas .
Järgmisel aastal lisandus veel keemia .
Informaatikas võitis ta Eesti tippolümpiaadi neli aastat järjest , matemaatikas jõudis täistabamuseni kolm korda .
Füüsikas sai mullu ja keemias veidi varem teise koha .
Neil aastail õppis Martin Pettai juba gümnaasiumi eriklassis , kus põhitähelepanu just reaalainetel , kuigi jätkus ka süvendatud inglise keele õpe .
Rahvusvahelises seltskonnas
Nagu räägib Andres Haavasalu - Martini klassijuhataja ning matemaatikaõpetaja gümnaasiumi päevilt , olid tal juba enne 10. klassi jõudmist põhiteadmised keskkooli matemaatikast olemas .
Õpetaja eesmärgiks oli neid oskusi lihvida ja hoolitseda selle eest , et programmis ettenähtu oleks täiesti selge .
Tippu pürgimisel lahendas Martin palju raskeid ülesandeid .
Eks seetõttu üllatas ta klassikaaslasi ja õpetajaid , kui pakkus tunnis antud ülesandele mitu kiiresti sihile viivat lahendust .
Ka niisuguseid , mida mõnikord polnud ette näinud õpetajagi .
Pole siis ime , et Martinist kujunes klassi autoriteet ning viimastel aastatel rahvusvhelistele võistlustele sõitvate Eesti võistkondade raudvara .
Palju aitas selleks kaasa Tartu Ülikooli Täppisteaduste Kool , kus vastu võetud õpilastega käib töö aastaringselt .
Samal ajal valmistutakse ka võistlusteks , paremate väljaselgitamiseks korraldatakse lisakonkursse ja suvelaagreid .
Martini esimene välissõit Soome sealsete põhikoolide matemaatikaolümpiaadile , kuhu alati kutsutakse ka kaks Eesti õpilast , lõppes 1998. aastal üheksanda kohaga .
Aasta hiljem võitis ta Türgis informaatikaolümpiaadil hõbemedali .
Siis tulid järjepanu samal alal kolm kulda - Hiinas , Soomes , Lõuna-Koreas .
Sealjuures 2000. aastal Hiinas võidetud informaatikakuld tähendas üldarvestuses 5. - 6. koha jagamist .
See on läbi aegade Eesti õpilaste tippsaavutus reaalainete rahvusvahelistel olümpiaadidel .
Olgu siinkohal öeldud , et mis tahes karva medal antakse õpilastele , kes koguvad mingi kindla arvu punkte .
Nii võib kuldmedali saajaid olla oma paarkümmend , aga konkurente on seejuures ka 400 ringis ja mõnikord rohkemgi .
Näiteks möödunud aastal sai Martin samasugusel konkursil kuldmedali ja 13. koha .
Balti informaatikaolümpiaadil on ta võitnud pronksi ja hõbeda ning kahel viimasel aastal , Poolas ja Leedus , kuldmedali .
Kirkaima autasu koos teise kohaga tõi ta koju ka samasuguselt jõuproovilt Kesk-Euroopas .
Rahvusvahelisel matemaatikaolümpiaadil jäi parimaks tulemuseks mullu Shotimaal Glasgow's saadud hõbemedal , mille vahetas välja aasta varem Washingtonis võidetud pronksi vastu .
Seoses niisuguste võistlustega on Martin viibinud kuueteistkümnes välisriigis , kus on jätkunud aega ka nende maadega tutvumiseks ja oma silmaringi avardamiseks .
Neis paikades on ta mitmel korral käinud koos Tallinna Inglise Kolledzhi lõpetanu Hendrik Niguliga , kes on samuti väljapaistavalt esinenud ja olnud tema viimaste aastate põhikonkurent kodustel võistlustel matemaatikas ja füüsikas .
Internetis surfates leiab Martin tõsiseid pähkleid neiski ainetes .
Eesti matemaatikavõistkonna juhendajale Tartu Ülikooli õppejõud Uve Nummertile meenub suvi , mil enne ülemaailmsele olümpiaadile sõitmist olid kõik väljavalitud kutsutud treeninglaagrisse .
Treener ise oli sinna kaasa võtnud harjutusülesanded , mis esitati aasta varem rahvusvahelisele zhüriile läbivaatamiseks .
Juhtus aga niisugune lugu , et Vietnamis jõudis keegi need mõneks tunniks internetivõrku välja riputada .
Keelatud tegu lõppes kohustusega ülesanded sealt kähku kõrvaldada .
Kui Martin treeningkogunemisele jõudis , selgus , et ta oli needsamad ülesanded selle viivu jooksul internetist üles leidnud ja jõudnud juba ära lahendada .
Gümnaasiumist hõbemedaliga
Martin Pettai lõputunnistusel on viite kõrval kaks nelja - kirjanduses ja kehalises kasvatuses .
Ilukirjandusele , mõnikord ka kohustuslikule , ei jätkunud tal piisavalt aega ning jalgpallile eelistab ta end unustada rohkem arvuti taha .
Nii et kooli lõpetamisel hõbemedal .
Kirjandus neli !
Aga lõpukirjandi teemal “ Virtuaalmaailma võlu ja viletsus ” eest võlus Martin Pettai välja maksimumi - 100 punkti .
See teema oli tema jaoks nagu loodud .
Ja grammatikas ta naljalt ei eksi .
Seda näitab ka Viljandi maakonnas korraldatud emakeele õigekeelsuse konkurss , kus Martin on samuti esikohale tulnud .
Eesti ja inglise keele korralik valdamine reaalainete kõrval näitab vaid tema mitmekülgsust .
Iseseisvalt on Martin õppinud veel esperanto , hispaania ja saksa keelt .
Võõrkeeled lihtsalt meeldivad , eriti nende grammatika .
Ülikool ja informaatika
Ahto Truu ja Indrek Jentson , kes on olnud Eesti informaatikavõistkonna juhendajad , ütlevad nagu ühest suust , et Martini-sugune noormees leiaks kohe tööd ka firmades .
Aga see oleks ande raiskamine .
Sest esialgu piirduks tema tegevus mahukate ja kiirust nõudvate ülesannete täitmisega , milles on vähe loomingut .
Tema koht on ikkagi ülikoolis , mis on informaatikateaduskonna näol arvutiteaduse õppeasutus .
Just teaduslike uuringute ning arvutiteaduse edendamise huvides on vaja Martini masti õppureid edasi aidata .
Et nende looming ulatuks läbi bakalaureuse- ja magistrõppe doktorikraadini välja .
Nagu ütles edukate õpilaste vastuvõtul Haridusministeerimis Tartu Ülikooli õppejõud Jan Villemson , on vastuvõtule kutsutud õpilastel , kelle hulgas oli ka mitmeid rahvusvaheliselt silmapistnud noori muusikuid , paljude teiste eakaaslaste ees suur eelis .
Tavaliselt tullakse ülikooli , et hakata 18-19-aastaselt eriala omandama , tundmata valitud elukutse alustalasid .
Säärased noored ei jõua tavaliselt nii kaugele , kui need , kes on alustanud mõne aine süvendatud omandamist põhikoolis või veelgi varem .
Möödunud sügisest juba Tartu Ülikooli programmeerijate võistkonda kuuluv Martin Pettai on üks neist .
Küsimusele “ Kuidas näete oma tulevikku õpitaval erialal , informaatikas ? ” vastas nüüdne esimese kursuse tudeng temale omase malbusega : “ Ei tea veel . ”
Aga tegelikult ?
Vaata ka Horisont 5 / 2002 ja 6 / 2002 , rubriik Olümpiaad ; Hendrik Nigul - kahekordne olümpiaadihõbe .
Horisont 5 / 2002 , rubriik Olümpiaad .
Rein Veskimäe
Juba muinasajal kasutati sõdades ja röövretkedel vaenlaste vastu keemilisi vahendeid .
Need olid taimset või loomset päritolu mürkidega töödeldud torkerelvad .
Aga veelgi enam suits , mis sisaldab sadu erinevaid keemilisi ühendeid .
Paljud neist on kas ärritava , surmava või kantserogeense toimega .
Suits keemiarelvana on jõudnud aegade hämarusest ka praegusaega .
Nii patustab iga suitsetaja-piibutõmbaja iseenda vastu , sageli ettearvamatult ränkade tagajärgedega , nagu talitavad partisanid gaasisõjas .
400 aastat eKr kasutasid spartalased Peloponnesose sõdades puidu , väävli ja pigi põletamisel saadavat suitsu .
1456. aastal Belgradi kaitsel türklaste vastu oli selleks loomakorjuste , ka rottide , põletamisel tekkiv suitsulehk , mis pealetungijad minema peletas .
1855. aastal lasksid inglased Krimmi sõjas vaenlase peale väävli põletamisel tekkinud suitsu .
Samalaadseid näiteid tänapäevani välja võib tuua kümneid .
Ajaloo kurbi kogemusi arvesse võttes keelustas 1907. aasta Haagi konventsioon mürkaineid sisaldavate mürskudega tulistamise .
Ent see keeld ei takistanud sakslastel 22. aprillil 1915 kloori kasutamist Flandrias .
150 - 180 tonni kloori lasti kuni neljameetrise tuulekiiruse juures kuuekilomeetrisel rindelõigul välja otse balloonidest .
Toime oli vapustav - kannatanuid ligi 20 000 , kellest veerandijagu surid .
Ka hiljem , teistes rindelõikudes , kasutati nii kloori , fosgeeni kui ka ipriiti .
Kogu Esimese maailmasõja ajal sai seetõttu kahjustatud 1,3 miljoni inimese tervis .
Hukkunuid oli 100 000 ringis , neist pooled Vene sõdurid .
Keemiarelvadele punane tuli
1925. aasta Genfi konventsiooniga keelustati ründamine igasuguste keemiarelvadega , kuid see ei takistanud Itaaliat seda tegemast Abessiinia vastu 1936. aastal ega Jaapanit sõjas Hiinaga 1937.
Teises maailmasõjas keemiarelva tarvitusele ei võetud , olgugi et sakslastel olid olemas suured varud tugevatoimelist närvimürki tabuuni ja teisi keemilisi ründeaineid .
Küll aga said selle sõja ajal ipriidist kannatada 534 Ameerika meremeest , kellest 83 hukkus .
See juhtus Itaalias Bari sadamas , kus Saksa lennuk pommitas USA transpordilaeva , mille pardal oli ipriidilast .
Pärast sõja lõppu sattusid Saksamaa keemiliste ründeainete suured varud N Liidu valdusse .
Et sellega ei osatud või ei tahetud midagi mõistlikku ette võtta , uputati enamus , üle 50 000 tonni , seda ohtlikku kraami Biskaia lahte , Põhja- ja Läänemerre ning mujalegi .
Aeg-ajalt on neid roostes ja lekkivaid , keemilise ründeainega laetud pomme sattunud ka Taani ja Rootsi kalurite võrkudesse .
Tagajärg : mürgitused , surmajuhtumid inimestega ja merefauna ulatuslik kahjustamine .
Keegi ei või kunagi teada , kus , millal ja kui suurel hulgal need lagunevad-lekkivad keemiarelvad jälle endast märku annavad .
1980. aastatel rünnati Iraani-Iraagi sõjas samuti keemiarelvaga , mis tappis valimatult nii tsiviilisikuid kui sõjaväge , nii noori kui vanu .
1969. aastal kirja pandud ÜRO sõnastuse kohaselt nimetatakse keemiliseks ründeaineks gaasilises , vedelas või tahkes olekus keemilisi aineid , mida saab nende toksiliste omaduste tõttu kasutada inimeste , loomade või taimede laialdaseks hävitamiseks ning kahjustamiseks .
Genfi konventsiooni põhjal loetakse aga keemiarelvaks mitte ainult vastavaid ohtlikke keemilisi aineid , vaid ka nende kohaletoimetamise vahendeid , milleks on mürsud , pommid jm.
Taimedest siin seejuures ei räägita , küll aga keelust kasutada sõjas umbrohumürke - herbitsiide .
Ometi tegi seda USA nii pisargaasi kui ka umbrohumürke pruukides aastatel 1962 - 1971 Vietnami sõjas , kus 20 000-ruutkilomeetrist ala töödeldi 80 miljoni liitri herbitsiididega , mis hävitas lehestiku ja riisipõllud .
Tõsi , USA ei olnud sel ajal veel ühinenud Genfi protokolliga .
Kui riigid veel kokkulepetest kinni peavad , siis mitmesugused terroristlikud grupeeringud ja üksiküritajad vahendeid ei vali .
Põhjused on lihtsad : keemilisi ühendeid on suhteliselt hõlpus valmistada , nende lähteained on küllalt kättesaadavad ja odavad .
Pealegi levib sel moel saadud vaese mehe aatomipomm nii õhu , vee kui ka maapinna kaudu ja sellel on tugev psühholoogiline mõju .
Sel kombel mürgitati 1978. aastal Londonis Bulgaaria diplomaat-ülejooksik , Georgi Markov , kelle jalasäärde torgatud vihmavarju otsaga viidi verre mürkainet ritsiini .
1995 aastast on teada intsident Tokio metroos , kus terrorist kasutas närvigaasi sariin .
Hukkus 13 ning sai kannatada 5510 inimest .
Hiljutises terroristlikus aktsioonis , Moskva teatri pantvangidraamas , kasutati samuti keemilist ründeainet , seda küll antiterroristlikel eesmärkidel .
Praeguse seisuga on hukkunuid 120 ning sadade inimeste tervis sattunud tõsisesse ohtu .
Moskva draama , õigemini selle lahendus , meenutab lugu lastejutust , kus karu valvas oma uinunud peremeest , peletades tema pealt kärbseid .
Ühest tüütust sumisejast ei saanud aga kuidagi lahti ja karu virutas tema suunas kiviga , nii et koos kärbsega sai otsa ka peremees .
Tappev toime
Keemiline ründeaine , sattunud organismi , kutsub esile mürgituse .
Tõsi , paljud mürgise toimega ained võivad vähestes kogustes toimida ka ravimina , leevendades haiguse kulgu või vältides haigestumist .
Aine toksilisus sõltub küll kogusest , aga ka reaktsioonidest , mille mürk organismis esile kutsub .
Nüüdisajal tuntakse tuhandeid toksilisi ühendeid , millest vaid vähesed tulevad arvesse keemiliste ründeainetena .
Olgugi , et sageli räägitakse sõjagaasidest , esinevad viimased harva gaasilises olekus .
Nimetus sõjagaasid pärineb Esimesest maailmasõjast , mil keemilised ründeained , eeskätt kloor ja fosgeen olid normaaltingimustel gaasilises olekus .
Praegusaja enamik keemilisi ründeaineid on normaaltingimustel vedelas või tahkes olekus , kuid ka tavalisel temperatuuril on nende lenduvus küllaldane , et tekitada õhus surmava kontsentratsiooni .
Peale selle on nii vedelaid kui ka tahkeid keemilisi ründeaineid võimalik pihustada ja toimetada ründepaika aerosoolidena .
Nii satuvad need organismi hingamisteede ja seedeelundite kaudu või ka läbi naha .
Keemilisteks ründeaineteks ei loeta aga suitsu ega taimi , mikroorganisme ega vetikaid .
Kuid taimsed ja mikroobsed toksiinid on arvatud keemiliste ründeainete hulka .
Patogeensed mikroorganismid - viirused , bakterid , riketsiad , algloomad jne - kuuluvad aga bioloogilise relva klassi .
Kui keemilised ründeained satuvad organismi hingamisteede või naha kaudu , siis peale üldise toime võivad nad avaldada kohalikku mõju , tekitades nägemise kaotust , hingamisraskusi jne .
Organismi sattuv mürkaine kogus sõltub selle kontsentratsioonist , mida väljendatakse tavaliselt milligrammides liitri või kuupmeetri kohta .
Eristatakse absoluutset surmavat doosi , mis põhjustab vähemalt 90 protsendi elusolendite hukkumise , ja keskmiselt surmavat doosi , mille korral surevad pooled kannatanuist .
Surmav doos arvestatakse tavaliselt milligrammides ühe kilogrammi keha massi kohta .
Neuroparalüütilised mürgid
Keemiliste ründeainete jaotumist olenevalt nende füsioloogilisest toimest saab lugeja vaadata trükinumbris avaldatud suurest tabelist .
Neist neuroparalüütilise , üldmürgistava , sööbiva ja lämmatava toimega mürgid on olenevalt organismi sattunud kogusest , surmavad või teovõimet halvavad .
Nende hulka kuuluvad fosfororgaanilised ühendid ja fosfiinhappe derivaadid , millest esimesed sünteesiti juba 1930. aastatel .
Neuroparalüütilised mürgid blokeerivad lihase normaalseks tööks vajaliku ühendi sünteesi organismis , mis põhjustab krampide tekkimist ja ka halvatust ning hingamise ja südame seiskumist .
Mürgituse tunnused avalduvad juba 1 - 2 minuti jooksul .
Silmaava aheneb ( mioos ) , tekivad silmalihase krambid , ängistus rinnus , peavalu , nohu .
Kannatanu kiirel väljaviimisel mürgitatud piirkonnast võivad need haigusnähud mööduda paari päeva jooksul ja kannatanu paraneb .
Rasket mürgitust iseloomustavad tõsised hingamishäired , nahk ja limaskestad , eriti veel huuled ja küüned , muutuvad hapnikupuudusel sinakaks .
Fosfororgaanilised ründeained on puhtal kujul normaaltingimustel vedelas olekus , kollase kuni pruuni värvuse ja nõrga lõhnaga ained .
Sariinil on puuvilja , somaanil kampri ja tabuunil kala lõhn .
Kõik nad lagunevad vees aeglaselt ja seetõttu saastavad veekogud pikaks ajaks .
Sinihappest vingugaasini
Üldmürkidena kasutatavad keemilised ründeained kuuluvad ebapüsivate , suhteliselt kergete ühendite hulka , mis lühikese aja jooksul kutsuvad esile organismi üldise mürgituse , ilma et esineks kohalikku toimet nendele organitele ja kudedele , mille kaudu mürkained organismi tungivad .
Tuntuimad neist on sinihape , tsüaankloriid ja vingugaas ( viimasest hukkub enamus tuleõnnetuste ohvreid ) .
Sinihappe absoluutselt surmav kogus on 300 mg / m3 .
Kuid piisab väiksematestki kogustest , kui niisuguses keskkonnas kauem viibida .
Mürkaine suure kontsentratsiooni korral kannatanu kukub ja kaotab teadvuse .
Tekivad krambid , algavad hingamise ja südametegevuse häired , millele järgneb kesknärvisüsteemi halvatus .
Surm saabub mõne minuti jooksul .
Sinihappe mürgistav toime on tingitud hapniku kasutamist reguleerivate rakkude raudasisaldavate ensüümide blokeerimisest .
Et värvitut , kergesti lenduvat ja mõrumandlilõhnalist vedelat sinihapet ning tema soolasid tsüaniide kasutatakse laialdaselt tootmises ( galvaanika jm ) , siis on ta üsnagi kättesaadav .
Ainuüksi USA-s üksinda valmistatakse sadu tuhandeid tonne sinihapet aastas .
Looduses leidub seda luuviljaliste seemnetes , toominga koores ja mujal .
Vingugaasi ehk süsinikmonooksiidi ( CO ) ei peeta küll keemiliseks ründeaineks , kuid selle kasutamine terroristlikes aktsioonides on mõeldav , kuna seda ühendit on võimalik lihtsalt sünteesida sipelgahappest või selle sooladest .
Vingugaas tekib orgaanilise aine mittetäielikul põlemisel , samuti leidub seda lõhkeainete plahvatusgaasides , mõnel puhul kuni 70 protsenti nende mahust .
Hingamisteede kaudu tungib CO verre ja ühineb hemoglobiiniga , mille tagajärjel areneb organismi hapnikupuudus .
Mürgituse tunnusteks on kohin kõrvades , peapööritus , peavalu , hingeldamine , iiveldus , oksendamine ja üldine nõrkus .
Surma põhjustab halvatus ja südametegevuse lakkamine .
Teame ju , et vingugaasi ohvriteks on langenud paljud inimesed tulekahjude korral , aga ka ahjude hooletul kütmisel .
Kolme tunniga võib saada kerge mürgituse , kui toa igas kuupmeeteris on 200 milligrammi vingugaasi .
Surm võib saabuda aga viie minutiga , kui CO kontsentratsioon on 25 korda kõrgem .
Selle värvitu , lõhnatu , poorseid materjale läbiva ja vees halvasti lahustuva ning õhuga kergesti seguneva gaasi organismi sattumist takistab vaid spetsiaalne gaasitorbiku filter .
Sööbiva toimega keemilised ründeained ja sööbemürgid
Sööbemürgid kahjustavad nahka , kuid ei toimi ainult vahetu kontakti kohas .
Nad imenduvad verre ja tekitavad üldise mürgituse , silma sattudes kahjustavad silma kuni nägemise kaotuseni , ja nahale tekkinud haavanditest areneb üldine sepsis .
Sööbemürkide tuntuim esindaja on ipriit , mis võeti kasutusele juba Esimeses maailmasõjas .
Nagu juba öeldud , peeti viimane massilisem ipriidiohvritega sõda Iraagi-Iraani vahel aastail 1979 - 1988.
Ipriit ( keemilise nimetusega bis ( 2-kloroetüül ) sulfiid ) kui sõjagaaside kuningas sünteesiti juba 1822. aastal .
Tema ohtlikud omadused avastati aga alles 1860.
Keemilise ründeainena kasutas ipriiti esmakordselt Saksamaa Inglise-Prantsuse vägede vastu 13. juulil 1917 Ypres ?
i linna lähedal .
Sellest ka aine nimetus .
Ipriidi tootmine on suhteliselt lihtne .
Nii Iraak kui ka Iraan said oma lähteaine ipriidi sünteesiks USA-st , milleks kasutati kuulkirjutusvahendite pastade ja tintide üht koostiskomponenti - tiodiglükooli .
Ameerika firma valmistas ja müüs seda ipriidi lähteainet aastatel 1987 - 1988 Iraagile 538 ja Iraanile 210 tonni , olles ilmselt täiesti teadlik selle kasutamise otstarbest .
Sest nii suurtes kogustes kuulsulepeade pastade valmistamiseks mainitud lähteainet vaevalt vajati .
Näiteks Bic Pen Company kasutab seda ainet aastas kümneid kordi vähem kui tarniti Iraani ja Iraaki .
Raha ei haise või vähemalt mitte nii nagu ipriit , mida küüslauku ja sinepit meenutava lõhna tõttu kutsutakse ka sinepigaasiks .
Ipriit kui õlitaoline vedelik tungib hõlpsasti läbi riiete , nahkjalanõude ja puidu ning on sööbiva ja lämmatava toimega .
Mürgitus tekib hingamisteede või naha kaudu .
Ipriidi aurud , eriti aga tilgad , kahjustavad tugevasti silmi , eriti limaskesti .
Mürgi toime ilmneb 2-12-tunnise peiteperioodi järel .
Kahjustuse tunnuseks on kurgu kuivus , ?
haukuv ?
köha , hääle kähedus , bronhiit ja ka kopsuturse .
Katmata kehaosadel tekivad villid , nendest omakorda haavandid .
Kontsentratsiooni 200 mg / m3 korral saabub surm veerand tunni jooksul .
Oma toksilisuse , looduses püsimise , tootmise lihtsuse ja odavuse ning tõhusate ravivahendite puudumise tõttu kuulub ipriit ja tema analoogid tänapäeval kindlalt keemiarelva omavate riikide arsenali .
Lämmatavad mürgid
Esimese lämmatava ründeainena kasutati Esimeses maailmasõjas kloori .
Nüüdisajal on kloor vajalik tootmises , kuid on vähetõenäoline , et see aine oleks veel mõne riigi armee relvastuses .
Lämmatavad mürgid kahjustavad ainult kopsukudesid ja hingamisteid , tekitamata suuremat kahju teistele organitele .
Niisuguste omadustega keemiline ründeaine on süsihappe ühendid fosgeen ja difosgeen .
Fosgeeni sünteesis Inglise keemik Humphry Davy juba 1812. aastal kahest küllalt lihtsast ainest päikesevalguse toimel .
Sellest ka aine nimetus fosgeen ( kr phos valgus + genos sugu , tõlgituna valgusest sünnitatud ) .
Fosgeen on gaasiline , õhust raskem , läppunud heinte või mädanenud õunte lõhnaga aine .
Keemilise ründeainena kasutati seda mürki 1915. aastal , ning küllaltki edukalt , sest Esimese maailmasõja gaasirünnakutes hukkus kõigist gaasirünnakute ohvritest ligikaudu neli viiendikku fosgeeni tõttu .
Fosgeeni kasutatakse laialdaselt nüüdisaegses keemiatööstuses , USA-s näiteks üle poole miljoni tonni aastas .
Seega võib olla kättesaadav ja rakendatav ka kuritegelikele rühmitustele .
Psühhokeemilised mõjuained
Psühhokeemilisteks mõjuriteks nimetatakse aineid , mis häirivad kesknärvisüsteemi ja seetõttu inimese normaalset psüühilist tegevust .
Mõningaid neist kasutatakse ka keemiarelvana .
Enamus psühhokeemilistest mõjuainetest on sünteetilised , mis võivad oma toimelt ületada looduslikke analooge sadu ja rohkem kordi .
Psühhokeemilised ained mõjutavad inimese meeleelundeid , muutes olulisi psüühilisi funktsioone , näiteks ärkvelolekut , valutundlikkust , lähimälu , reageerimise kiirust , tähelepanu jne .
Iseloomulik nähtus - joove - tekib , kui ajju on jõudnud piisavalt suur kogus uimaainet .
Psühhokeemilised mõjuaineid on kas depressiivse , stimuleeriva või hallutsinogeense toimega .
Paljudes maades peetakse neid üheks tõhusamaks vahendiks , rikkumaks sõjaväestaapide ja tsiviilasutuste tööd .
Depressiivse toimega psühhokeemilised ained on nn opiaadid ning nende poolsünteetilised või sünteetilised analoogid .
Siia kuuluvad morfiinist saadav heroiin ja metadoon ning heroiinile analoogilise toimega fentanüülid , millest mõnede toime ületab heroiini oma kuni 4000 korda .
Ametlike andmete järgi kasutati ka Moskva pantvangidraamas fentanüüli , mis oma tugeva toime tõttu vajab täpset doseerimist .
Fentanüülide vorme on vorme on väga palju , hinnangu järgi tublisti üle tuhande .
Alates 1980. aastatest toodetakse neid põrandaalustes , Venemaal ilmselt ka põrandapealsetes laborites nimetuse all China white ( Hiina valge ) , mida tuntakse ka sünteetilise heroiinina .
Opiaatide joobetunnused on üsna ühesugused .
Füüsilised häired : ahenenud pupillid ja ainitine pilk , rippuvad silmalaud , raskused jalgel püsida , iiveldus , aeglane pulss ja aeglane hingamine ning üledoseerimisel hingamise halvatus .
Psüühilised häired : ükskõiksus või unisus ja tugeva annuse korral meelemärkuse kadumine , ebaselge kõne , kontakteerumisraskused , valutundlikkuse vähenemine kuni selle kadumiseni .
Hallotsinogeenid on uimastid , mille esindajad oma keemiliselt ehituselt küll erinevad , kuid toime poolest on väga sarnased .
Nende mõjul aistingud väärastuvad ning suurtes annustes põhjustavad tugevaid hallutsinatsioone , tekitades muljeid ja elamusi , millel ei ole midagi ühist tegelikkusega .
Hallutsinogeensed elamused sarnanevad vaimuhaige omadega ja ägedas faasis on neid raske eristada psühhoosidest .
Taimeriigist pärit hallutsinogeene tuntakse igivanast ajast .
Kesk- ja Lõuna-Ameerika indiaanlased on selliseid uimasteid kasutanud religioossetel kombetalitustel juba aastatuhandeid .
Tuntumaid looduslikke hallutsinogeene on peyotl-kaktusest pärit meskaliin ja seentest saadav psilotsübiin .
Üheks suurimaks tähelepanu objektiks on sünteetiline hallutsinogeen lüsergiinhappedietüülamiid ( LSD ) , aga ka ecstasy rühma kuuluv metüleendioksümetamfetamiin ja fentsüklidiin ehk inglitolm jt.
LSD psühhokeemilise toime avastasid 1943. aastal _veitslased , eraldades selle rukkil kasvava nugiseene tungalterast .
Sünteetiliselt saadi LSD 1954. aastal USA-s .
LSD on narkootik ja mõjub juba väga väikestes doosides , joobe võib esile kutsuda 20-mikrogrammine kogus .
100 mikrogrammi LSD sissevõtmisel või - hingamisel ilmnevad haiguslikud nähud 15 - 30 minuti möödudes .
Silmaava laienemisele järgnevad iiveldustunne ning mõtlemis- ja kõnehäired .
LSD tavaline reaktsioon on tajumuste segunemine - tuntakse muusika lõhna , kuulatakse värvi heli või tajutakse lõhna puudutust .
Psüühhilised häired kestavad kuni ööpäev .
Toime tugevus ja laad ei avaldu kõigil kannatanutel ühte moodi .
Narkomaanide ringkondades on LSD saanud nimetuse hape ja inglise keeles acid aine kuritarvitajaid kutsutakse acid heads .
LSD joove on selle aine sõltlaste kõnepruugis trip - rännak .
Nimetus tuleneb arvamusest , et aine mõjul minnakse reisima inimese sisemaailma .
Varem kasutati LSD ka psühhiaatrias , kuid praegu ei ole see lubatud .
Fentsüklidiin sünteesiti 1950.
Kasutati mõnda aega meditsiinis narkoosiainena , kuna blokeerib kõik valud .
Üsna pea avastati aine hallutsinogeenne toime ja kasutamine selles valdkonnas lõpetati .
Psühhokeemiliste ainete toime vastu universaalsed ravimid puuduvad , sest praktiliselt võimatu on luua ainet , mis mõjutavad inimese kesknärvisüsteemi erinevaid keskusi .
Ärritavad keemilised ründeained
Sellesse gruppi kuulub suhteliselt palju keemilisi ühendeid .
Kõik nad avaldavad toimet limaskestadele - silmadele , ninale , neelule , kopsudele - , kutsudes esile närviärrituse .
Vietnami sõja kogemused näitasid , et ärritusaineid võib efektiivselt kasutada lahinguis rahulike elanike ja partisanide vastu .
Ärritusained jagunevad lakrimaatoriteks , mis kutsuvad esile pisarate voolu , ja sterniitideks , mis ärritavad hingamisteid .
Nad tekitavad tugeva köha või aevastamise , millele mõnikord lisandub iiveldus ja peavalu .
Lakrimaatorid ärritavad kõige enam silmi , kutsudes esile pisarad , ent nende toime on ajutise iseloomuga ja möödub tavaliselt kiiresti pärast mürgitatud keskkonnast lahkumist .
Peale pisarate tekke on paljudel lakrimaatoritel ka lämmatav , sööbiv või üldmürgitav kõrvaltoime , mis pääseb tavaliselt mõjule nende ainete väga suurte kontsentratsioonide korral .
Üks tuntuim lakrimaator on klooratsetofenoon , koodnimetusega CN .
Esmakordselt sünteesiti see 1871. aastal .
Omal ajal Tartus keemiat õppides , oli klooratsetofenooni süntees ka orgaanilises keemias tudengitele laboritööde plaanis .
See aine on väga tugeva toimega .
Suuremates kogustes võib tekitada kopsuturset , sügelemist , kipitust , naha punetust .
Surmavaks kontsentratsiooniks peetakse kuni 850 mg / m3 .
Kuna kõnealuse aine lenduvus on suhteliselt väike , levitatakse seda aerosoolina .
Kloorpikriini tuntakse 1848. aastast , ja seda ainet kasutati ka Esimeses maailmasõjas , nii iseseisva mürgina kui ka segus fosgeeni ja difosgeeniga .
Peale silmade ärrituse kutsub esile iivelduse , oksendamise ja kopsuturse .
On kergesti lenduv värvitu vedelik .
Nn poitseigaasina laialdaselt kasutatavat orto-klorobensülideenmaloonnitriili , koodnimetusega CS , tuntakse juba 1928. aastast .
See ründeaine tekitab teravat kipitust silmades , suus ja ülemistes hingamisteedes .
Suures kontsentratsioonis hingamisteedesse sattununa võib põhjustada turset ja raskendada hingamist .
Lakrimaatorite sattumisel silma tuleb silmi korduvalt pesta veega .
Erinevalt lakrimaatoritest põhjustavad sterniidid ülemiste hingamisteede teravat ärritust , kusjuures ärritav toime säilib ka pärast saastunud keskkonnast väljumist ning kerge mürgituse korral võib see kesta 4 - 6 tundi .
Kogu selle aja jooksul vaevab kannatanut piinav köha , aevastamine , süljevool , hingeldus , iiveldus , mõnikord ka oksendamine .
Tüüpiliseks sterniidiks on tumeroheline tahke aine adamsiit , mis sünteesiti 1915 Saksamaal ja mõni aasta hiljem ka USA-s Adamsi poolt .
Sellest aine nimetuski .
Suurtes kogustes tapab kümne minuti vältel .
Tavaliselt arvatakse , et keemiarelvana kasutatud ühendid on gaasid .
Nii võib olla , kuid see pole reegel .
Enamikul juhul pihustatakse keemilisi ühendeid õhku ülipeente vedeliku või tahkete osakestena - aerosoolidena .
Ülaltoodud ja põgusalt kirjeldatud keemilised ründeained ei pruugi üldse kasutust leida tänapäeval riikidevahelistes jõukatsumistes .
Seda näitas ilmekalt ka Teine maailmasõda , kus kumbki sõdiv pool ei söandanud keemiasõda alustada .
Keemiasõda on kahe otsaga asi , sest juba tuule suuna muutus võib kõik kaardid segamini lüüa .
Pealegi ei või kunagi kindel olla , et vastaspoolel on kasutada veelgi tõhusamad keemiarelvad .
Nende kasutamise või mittekasutamise kohta ei saa anda kunagi sajaprotsendilist garantiid , sest n-ö nurka aetud vastane võib lasta käiku kõikmõeldavad vahendid .
Suurt ohtu kujutavad keemiarelvad vaieldamatult terrorismis ja nagu näitas Moskva pantvangi tragöödia , paraku ka antiterrorismis .
Terrorismis ei valita ju vahendeid ega valita ka ohvreid .
JÜRI KAUP ( 1932 ) on Sisekaitseakadeemia professor , ohtlike ainete ja protsesside õppejõud .
Filosoofiadoktor .
Jüri Kaup
Ameerika astronoom Clyde William Tombaugh ( 1906 - 1997 ) avastas Päikesesüsteemi üheksanda ja seni viimase planeedi Pluuto 1930. aastal .
Nüüd , 72 aastat hiljem leidsid California Tehnoloogiainstituudi teadlased Chadwick Trujillo ja Michael Brown taevakeha , millest nad lootsid sellele kujunevat rivaali .
Esimest korda märkasid nad tundmatut 2. juunil 2002 Palomari observatooriumi 48-tollise Schmidti teleskoobiga tehtud ülesvõttel .
Uus objekt , mis sai ametlikuks tähistuseks 2002 LM60 , liigub ümber Päikese mööda peaaegu ideaalselt ringikujulist orbiiti 42 korda kaugemal kui Maa .
Ühe tiiru tegemiseks kulub tal 288 aastat .
Orbiidi järgi otsustades kuulub see taevakeha Neptuuni tagusesse komeedi tuuma taolistest jäistest objektidest koosnevasse nn Kuiperi vöösse , mille suurim liige on Pluuto .
Vöö on oma nime saanud Hollandi päritolu USA astronoomi Gerard Kuiperi ( 1905 - 1973 ) järgi , kes selle kui lühiperioodiliste komeetide allika olemasolu ligi poolsada aastat tagasi ennustas .
Esimesed sinna kuuluvad objektid avastati aga alles 1992. aastal .
Kuiperi vöö teadaolevast rohkem kui 550 liikmest on enamus tumedad ja peegeldavad seega päikesevalgust kehvasti .
Kuna leitud objekt oli aga tema kaugust arvestades suhteliselt hele , siis tähendanuks kehv peegeldumisvõime suurt läbimõõtu .
Seda Trujillo ja Brown lootsidki .
Neil siiski ei vedanud , sest Maa ümber tiirutav Hubble'i kosmoseteleskoop on nii terava nägemisega , et sellega tehtud piltidelt võis äsjaavastatud taevakeha läbimõõdu otseselt ära mõõta .
See on 1255 kilomeetrit , jäädes Pluutole alla ligi kaks korda .
Seega osutus uus taevakeha oodatust paremaks peegeldajaks .
Sellise läbimõõdu puhul pole teda muidugi mingit põhjust kümnendaks planeediks kutsuda , nagu ajakirjandus seda pärast avastuse teatavaks tegemist oktoobri algul kippus tegema .
Seda enam , et mõned astronoomid soovitavad isegi Pluutot ennast planeetide hulgast tema väiksuse pärast välja arvata .
Pluutot kaitseb traditsioon , uutel pretendentidel pole aga millelegi loota .
Väikeplaneetide ehk asteroididega võrreldes on vastavastatud taevakeha tõeline hiiglane .
Suurimat klassikalist , st Marsi ja Jupiteri vahele jääva asteroidide põhivöösse kuuluvat asteroidi Cerest ületab läbimõõdult enam kui 300 kilomeetri võrra .
Tema ruumalasse mahuksid ära kõik ülejäänud väikeplaneedid .
See-eest nende kogumassile jääks ta arvatavasti kolm korda alla , sest asteroidid koosnevad peamiselt kivimitest , leitud uus objekt aga , nagu teisedki Kuiperi vöö liikmed , sisaldab palju jääd .
Umbes samapalju kui Cerest ületab vastavastatu läbimõõdu poolest ka Kuiperi vöö suuruselt järgmisi liikmeid Ixioni , Varunat ja 2002AW197-t .
Avastajad Trujillo ja Brown soovitavad selle taevakeha nimeks Quaoar , praeguse Los Angelese piirkonnas kunagi elanud tongva indiaani suguharu loomisjumala järgi .
Kuigi ametlikult Rahvusvahelise Astronoomiauniooni ( IAU ) poolt veel kinnitamata , on see nimi juba üldkasutatavaks muutunud .
Tõnu Tuvikene
Marss on 2003. aasta esimestel kuudel meile nähtav hommikuti madalal kagutaevas .
Maalt vaadates on Marsi nurkkaugus Päikesest veebruaris juba üle 90 kraadi .
Et aga planeet liigub taeva lõunapoolkeral Kaalude , Skorpioni ( 31. jaanuaril möödub Skorpioni tähtkuju heledaimast tähest Antaresest 5 kraadi põhja poolt ) ja Maokandja tähtkujus , siis kõrgetel põhjalaiustel asuvale vaatlejale on nähtavustingimused kehvemad kui Maa lõunapoolkera asukale .
Pidevalt väheneb Maa ja Marsi vahemaa ning suureneb Marsi näiv ketas ja heledus .
1. jaanuaril oli Marss meist 306,8 kaugusel ja 1. veebruaril jõuab 266,9 miljoni kilomeetri taha .
Planeedi ketta nurkläbimõõt kasvab selle ajaga 4,6 - 5,3 kaaresekundini .
“ Kasvuruumi ” on siiski veel küllalt , rohkem kui poole aasta pärast , 28. augustil toimuva suure vastasseisu ajal on Marsi nurkläbimõõt 25,1 kaaresekundit .
Ehkki viimase kahekümne aastaga on teadmised Päikesesüsteemi kehadest oluliselt täienenud , on Marsi vulkaanid säilitanud rekordimeeste staatuse .
Järgnevas tuleb juttu nendest hiiglastest ja ka mõnest väiksemast Marsi kunagisest tulemäest .
Kuidas tolmutorm aitas avastada hiidmägesid
Kui 63-kilogrammist teadusaparatuuri kandev USA kosmoselaev Mariner 9 alustas 1971. aasta 30. mail oma teekonda Marsi suunas , kulges kõik ladusalt ning ka Marsil oli rahulik .
Ainus ärev aeg saabus 13. novembril , mil laev jõudis Marsi juurde ja käivitati rakettmootor , et juhtida sõiduk marsiringsele orbiidile .
Mootor töötas nagu vaja , laev pidurdus ja kadus Marsi taha .
Kui pärast 34-minutilist pingelist ootust Mariner 9 õiges kohas välja ilmus , oli Ameerika kosmoseuurijatel põhjust pidutseda - kõik süsteemid töötasid hästi ja Mariner 9-st oli saanud Marsi tehiskaaslane .
Esmakordselt kosmonautika lühikeses ajaloos oli õnnestunud luua teise planeedi tehiskaaslane ning võisid alata Marsi süstemaatilised uuringud .
Oli õnnestunud võita ka üks neile aegadele tüüpiline võidujooks , sest Mariner 9 järel lähenesid Marsile N Liidu kosmoselaevad Mars 2 ja Mars 3.
Neil õnnestus ennast manööverdada Marsi kaaslasteks 27. novembril ja 2. detsembril .
Esialgu oli aga USA uurijate rõõm poolik , tehnika osas oli kõik suurepärases korras , aga uurimisobjekt , planeet Marss , oli vahepeal “ rikki ” läinud .
Päris ootamatu see ei olnud .
Rahvusvahelise Planeedipatrulli ( International Planetary Patrol ) maapealsete teleskoopidega töötavad vaatlejad olid juba 22. septembril avastanud Marsil miljoni-ruutkilomeetrise tolmupilve .
Järgmistel päevadel pilv üha laienes ning oktoobri keskpaiku kattis kogu planeedi nii põhjalikult , et Maalt vaadates ei olnud Marsil näha ühtki pinnadetaili .
Samasugune oli olukord novembris .
Väike lootus siiski jäi - lähedalt näeb ju paremini .
Kuid ka Marineri telekaamerad saatsid Maale algul vaid udu- , õigemini tolmupilte .
Vaatlusprogramm tehti ümber , tööle pandi ainult lainurkkaamerad , et otsida võimalikke pilveauke .
Mõned sellised kohad õnnestuski leida , mida seejärel pildistati juba suuremat lahutust andva kaameraga .
Esmapilgul tundus , et saadud piltidel on alad , kus üksteise peal on mitu suurt meteoriidikraatrit .
Lähemal uurimisel taibati , et tegemist pole siiski meteoriidi tekitatud kraatritega , vaid vulkaanide kausikujuliste hiigelavade - kaldeeradega .
Malli võeti muidugi Maa vulkaanide avadest .
Võrreldes maistega olid Marsi omad harjumatult suured , ning nüüd saadi ka aru , miks just ainult need kohad läbi tolmupilvede näha olid .
Leitud olid erakordselt suured vulkaanid , millede tipud ulatusid kõrgemale tolmupilvede põhikihist .
Tolmupilved olid uurijad suunanud Päikesesüsteemi suurimate vulkaanide avastamisele .
Ehkki möödunud enam kui kahekümne aastaga on teadmised planeedisüsteemi kehadest oluliselt täienenud , on Marsi vulkaanid säilitanud rekordimeeste staatuse .
Järgnevas tuleb juttu nendest hiiglastest ja ka mõnest väiksemast Marsi kunagisest tulemäest .
Mis puutub Mariner 9 edasisse töösse , siis õnneks detsembris hakkasid tolmupilved hajuma ning 1972 sai Marssi juba rahulikult pildistada ja kavandatud uurimistööd viidi edukalt lõpule .
Maale jõudis üle 7000 kvaliteetse foto , mis katsid kogu Marsi pinna .
Lähifotod saadi ka Marsi kaaslastest Phobosest ja Deimosest .
Olympus Mons
Olenevalt väliskujust , on Marsi vulkaanide lisanimedeks mons ( mägi ) , tholus ( kuppel ) või patera ( ohvrikauss ) .
Esimene Marsi pinnamoodustis , mida Mariner 9 läbi tolmutormi nägema hakkas , osutus ka kõrgeimaks ja sai vastavalt väärika nime - Olympus Mons .
Esialgu hinnati tema kõrguseks 25 - 27 kilomeetrit .
Laserkõrgusmõõtja MOLA andmete töötlemise ja Marsi täpsete topograafiliste kaartide koostamise käigus mäe kõrgus mõne kilomeetri võrra kahanes , kuid kõrgeima mäe ( ja vulkaani ) au ta ei kaotanud .
Mõnede Marsi mägede ja madalaimate kohtade kõrgused meetrites on toodud trükinumbri tabelis .
Esimeses veerus on esitatud kõrgused mõõdetuna kujutletavast Marsi “ merepinnast ” , teises nn keskmise ellipsoidi suhtes .
Kui tasandike juures on kõrgused eri süsteemides enam-vähem võrdsed , siis kõrgemate mägede puhul on vahed kilomeetri ringis .
Asi on selles , et kui mägede ümbruses oleks vesi , siis see ei jälgiks Marsi pinna keskmist kumerust , vaid veest väljaulatuva mäe tohutu mass oma gravitatsioonilise külgetõmbega tõstaks oluliselt ümbritseva vee taset .
Seisaks nüüd Olympus Mons'i jalamil “ lainetava Marsi mere ” kaldal vaatleja ja jälgiks kaldast eemalduvat laeva , siis ei kaoks see mõne kilomeetri kaugusel horisondi taha , nagu juhtub Maal .
Vaatleja näeks ka vee piirilt laevu suurte kaugusteni , nagu see on võimalik Maal vaid mäe otsast vaadates .
Olympus Mons'i ja teiste Marsi vulkaanide võime “ vett kergitada ” tuleneb nende suurest kogumassist , nad ei ole mitte ainult kõrged , vaid väga suure ulatusega ka horisontaalselt .
Nagu tabelist näha on Olympus Mons'i läbimõõt jalamil üle 600 kilomeetri , palju ei jää alla ka teised Marsi hiidvulkaanid .
Olympus Mons on sedavõrd suur , et täies ulatuses on see nähtav ainult Marsi orbiidilt alla vaadates .
See nn kilpvulkaan meenutab keskelt paksenevat pannkooki .
Vulkaani kilp lõpeb järsu nõlvakuga , mis millegipärast Marsi teistel kilpvulkaanidel puudub .
Seejärel ümbritseb vulkaani lai madala vallikraavi taoline moodustis .
Ka järgnev konarlike , kurruliste laikudega ümbris , Olympus Mons'i oreool , on nähtavasti kuidagi seotud vulkaani tegevuse ja kujunemisega ( NB - joonised leiab huviline trükinumbrist ! ) .
Marsi pinnal liikudes pole Olympus Mons hiigelmäena tajutav ja võib seetõttu tulevastele turistidele , kes oma silmaga tahavad näha Päikesesüsteemi suurimat vulkaani , pettumusegi valmistada .
Kõndides Marsi maastikul ja lähenedes Olympus Mons'ile rändaja lauget vallkraavi ei märkagi .
Seejärel kerkib jalutaja ette seinana kulgev , sakiline 3 - 6 kilomeetri kõrgune järsk nõlv , mille kallak on kuni 26 kraadi .
Nõlvast üles ronimisel ja vulkaani kilbile jõudmisel avaneks rändaja ees üsna tasane laavavooludega maastik .
Vulkaani tippu pole kusagil näha ja kaldeerani jõudmiseks peab hoolsalt suunda valima .
Seejuures keskmine tõus on ainult kolme kraadi ringis .
See teeb oma kümmekond meetrit tõusu paarisaja horisontaalmeetri kohta .
Silmaga haaratavaid efektseid vaateid peaks nägema see rännumees , kes kaldeerani jõuab .
Vulkaani ülaservalt kuni 2,5 kilomeetrit allpool laiuva kaldeera põhja ja püstloodis seinte uurimiseks oleks kasulik omada korralikku binoklit , sest hiidkraatri suurim läbimõõt on 90 kilomeetrit .
Olympus Mons'i kaldeera ehitus annab tunnistust sellest , et eri aegadel on siin laava välja voolanud vähemalt kuuest erinevast kohast .
Teisi Marsi vulkaane
Olympus Mons'ist poolteise tuhande kilomeetri kaugusel asub kolm veidi väiksemat hiiglast , kilpvulkaanid Ascraeus Mons , Arsia Mons ja Pavonis Mons .
Üksteisest asuvad nad 500 - 600 kilomeetri kaugusel , ja kuna nende läheduses on veel mõned väiksemad vulkaanid , siis on kogu see Tharsise küljel asuv Marsi piirkond kaetud laavaväljadega .
Marsi suured kilpvulkaanid sarnanevad kujult Havai vulkaanidega , aga oluline vahe on mõõtmetes .
Maa suurima vulkaani Mauna Loa kõrgus on 8742 meetrit mõõdetuna Vaikse ookeani põhjal asuvalt jalamilt .
Jalami mõõtmed on 97 x 48 kilomeetrit .
Ruumalalt jääb Maa rekordimees peaaegu 100 korda alla Marsi omale .
Mauna Loa jalam mahuks parajasti Olympus Mons'i kaldeerasse !
Ka teised Marsi suurimad vulkaanid ületavad Mauna Loa ruumala mitmekümnekordselt .
On teada , et Maa kilpvulkaanide laava on väga vedel ja seetõttu hästi voolav , millest tulenevad kilpvulkaanide lauged nõlvad .
Ilmselt pidi väga vedel olema ka Marsi hiidvulkaanide laava , mis kaldeerast väljudes enne tahkestumist jõudis voolata mööda lauget nõlva sadade kilomeetrite kaugusele .
Marsil leidub ka väiksemaid vulkaane .
Mauna Loaga mõõtmetelt üsna sarnane on Ceraunius Tholus , mida välisilme järgi liigitatakse tuhavulkaanide hulka .
Tyrrhena Patera seevastu on üks Lõuna kõrgmaa vulkaanidest , mis oluliselt erinevad Tharsise ala nimekaimudest , nad on palju madalamad ja ka lamedamad .
Tyrrhena Patera kõrgus üle ümbritseva ala on alla kahe kilomeetri .
Vulkaani nõlvadel on palju tipu piirkonnast enam-vähem radiaalselt väljuvaid laiu , ilmselt erosiooni tekitatud orgusid .
Tugev erosioon annab tunnistust sellest , et tegemist võib olla tuhavulkaaniga .
Mitmetes Marsi piirkondades leidub hulgaliselt tipus asuvate kraatritega künkaid .
Arvatavasti ei ole siiski tegemist pisivulkaanidega .
Need pseudokraatrid võisid tekkida siis , kui kaugemalt pärit kuum laava , voolates üle kergelt lenduvaid aineid sisaldava pinnase , kutsus esile auruplahvatusi .
Miks on Marsi vulkaanid suuremad kui Maal
On vähemalt kaks tegurit , mis on soodustanud väikesel Marsil suurte vulkaanide teket .
Esiteks on raskuskiirendus Marsi pinnal 2,6 korda väiksem kui Maal , mis kahtlemata kergendab laava ülespoole liikumist .
Teiseks soodsaks asjaoluks on Marsi koore suurem stabiilsus .
Maal toimuvad mitmesugused tektoonilised liikumised ja tervete mandrite triivid , mistõttu kord tekkinud laavalõõrid mõne aja pärast kaotavad ühenduse magmakolletega ning laaval tuleb otsida väljapääsu teises kohas .
See on üks põhjus , miks Maal esineb lausa vulkaanide ridu .
Ilmselt on tektooniliselt palju rahulikuma Marsi vulkaanid saanud tegutseda samades kohtades hoopis pikemat aega võrreldes Maa omadega ning seetõttu kujundanud ka suuremaid kilpe ja kupleid .
Otsustades kaldeerade keerukate kujude järgi , võis Marsi vulkaanide , näiteks Olympus Mons'i , tegevuses ette tulla küll päris pikki seisakuid , kuid pärast pausi hakkas laava väljuma peaaegu endisest kohast .
Marss ei pruugi olla täiesti kustunud
Marsi vulkaanid on suured , aga rahunenud .
Tegutsevaid tulemägesid praegusajal ei ole .
Nende vanust hinnatakse meteoriidikraatrite arvukuse järgi .
Selle põhjal on selgelt näha , et laavaväljadel on tunduvalt vähem kraatreid võrreldes enamikuga Lõuna kõrgmaast , mis tähendab , et vulkaanilised alad on suhteliselt noored .
Kui palju on nad nooremad 3,5 - 4 miljardi aasta vanustest rikkalikult kraatritega kaetud aladest , on raske öelda .
Veel viis aastat tagasi arvati , et Marsi sisemus jahtus juba kauges minevikus ja viimased tulemäed tegutsesid miljard või enam aastat tagasi .
Need hinnangud olid saadud 1970. aastatel töötanud Mariner 9 ning Viking 1 ja Viking 2 tehtud fotode põhjal , kus olid nähtavad ainult mõnesajameetrise ja suurema läbimõõduga meteoriidikraatrid .
1997. aastal tööd alustanud Mars Global Surveyor saadab Marsi juurest Maale hoopis detailsemaid pilte , kus on eristatavad kümmekonna-meetrised kraatrid .
Mitmed nende piltide analüüsijad arvavad , et mõned Marsi vulkaanid tegutsesid alles hiljuti .
Näiteks Arsia Mons'i kaldeerat peetakse mitte vanemaks kui 40 - 100 miljonit aastat .
Elysium Mons'i nooremate laavavoolude vanuseks saadi 20 miljonit aastat .
Need on küll pikad ajavahemikud võrreldes inimeaga , aga Marsi koguvanusest on see alla poole protsendi .
Raske on uskuda , et Marsi vulkaanid just nüüdisajal otsustasid lõplikult kustuda .
Kindlasti on Marsi vulkaaniline aktiivsus järjest vähenenud ja mõne vulkaani elustamine lähema mõnesaja või tuhande aasta pärast on vähe tõenäone , kuid kümne-kahekümne miljoni aasta jooksul võib see juhtuda .
Licancabur'i kaldeera - Marss Maal
Marsi kõrgemad vulkaanilised alad on tõenäoliselt steriilsed , kindlasti steriilsusele lähemal võrreldes teiste piirkondadega .
Kunagise võimaliku elu jäljed on seal maetud laavavoolude alla .
Marsi teistelt aladelt pärit hüpoteetiliste mikroorganismide sinna asumist takistavad aga suurtest kõrgustest tingitud hõredam atmosfäär , madalam temperatuur , elusorganismidele ohtliku Päikese ultraviolettkiirguse suurem intensiivsus jne .
Kui Marsilt elu otsida , siis viimases järjekorras tasub seda teha Olympus Mons'i tipul .
Vastupidiselt sellele on elu Maal sedavõrd lopsakas , et vulkaanipursete järgsed madalamad elutud alad asustatakse kiiresti , eriti troopikas .
Katastroofid unustatakse ja vulkaanijalamite külluslik loodus meelitab varsti kohale ka inimesi , mistõttu vulkaanide tegevuse aktiviseerumisega kaasnevad tihti suured inimkaotused .
Vulkaanikoonuste ülemiste alade asustamine ja seal elamine on Maalgi raskendatud , suurimatel kõrgustel isegi sedavõrd , et sealsetes elutingimustes võib näha mõningat analoogi Marsi tingimustega .
Ühe sellise marsilaadse kohana on teadlased asunud uurima Tshiili-Boliivia piiril asuvat Licancaburi .
5916 meetri kõrgust kustunud vulkaani .
Viimati tegutses see mõni tuhat aastat tagasi , praegu on puhkusel .
Vulkaani kaldeeras asub maailma kõrgeim järv , mis enamuse ajast on kaetud jääga , kuid asustatud mikroorganismidega .
Elutingimused Licancaburi tipus pole kaugeltki nii karmid , nagu Marsil praegu .
Ent võivad mingil määral olla võrreldavad nendega , mis valitsesid Marsil 3,5 miljardit aastat tagasi .
Öeldut arvestades on NASA asunud korraldama uurimisekspeditsioone Licancaburi kaldeerasse , et selgitada milliseid kaitse- ja kohastumismehhanisme võisid kasutada kunagised Marsi asukad , kui varasem , arvatavalt praegusest tunduvalt tihedam Marsi atmosfäär hõrenema hakkas ja elutingimused seal halvenesid .
MIHKEL JÕEVEER ( 1937 ) on Tartu Observatooriumi kosmoloogia osakonna vanemteadur , Tartu Tähetorni Kalendri toimetaja .
Füüsika-matemaatikakandidaat .
Mihkel Jõeveer
Pealkirjas esitatud probleem võib tunduda sama tark kui soov rauast kulda saada .
Nii see siiski pole - õhu veeldamise all mõeldakse mitte õhu muutmist veeks , vaid õhu vedelaks tegemist .
Täpsemalt - küsimus on selles , kuidas kõiki neid gaase , mis kokku õhu moodustavad , vedelikeks muuta .
Veeldamine pole paraku ainus protsess , millele eestikeelse nime valimisel piisavalt mõeldud pole .
Et õhu koostises leidub mitmeid gaase , võib õhust eraldada mitut vedelikku .
Aga kuidas ?
Kodustes tingimustes kõike paraku teha ei saagi .
Joonis 1.
Gaasi rõhu muutumine kokkusurumisel .
Iga joon kujutab rõhu muutumist ühel kindlal temperatuuril .
Vaatleme joonist 1 , kus on kujutatud ühe gaasi , näiteks süsihappegaasi , rõhu muutumist kokkusurumisel .
Seega alustame joonise parempoolsest osast ja liigume pilguga vasakule .
Millest need graafikud räägivad ?
Esiteks .
Miks on neid mitu ?
Sellepärast , et kokkusurutava gaasi temperatuur võib olla erinev .
Mida kõrgemal graafik joonisel asetseb , seda soojem on gaas .
Teiseks .
Mida allapoole tulla , seda suurema jõnksu graafik teeb .
Alumistel joontel on üks osa sirge .
Seega püsib seal rõhk muutumatu .
Miks ?
Sest just seal toimub gaasi muundumine vedelikuks .
Miks rõhk ikkagi ei suurene ?
Asi on selles , et mida kõvemini suruda , seda rohkem gaasi muundub vedelikuks .
Aur ( aga mis üks gaas muud on kui hõre aur ) on seal küllastunud olekus .
On hästi teda , et igasse liitrisse õhku saab salvestada vaid kindla koguse veeauru .
Surud kokku - nii kui ruumala väheneb , muutub n-ö ülearune veeaur veeks .
Miks peaks siis rõhk suurenema ?
Kolmandaks .
Vasakul pool sirget teeb graafik järsu tõusu .
See ütleb , et väiksel ruumala vähenemisel suureneb rõhk järsult .
Põhjus on selles , et kogu gaas on muutunud vedelikuks .
Eks püüa vett kokku suruda !
Neljandaks .
Joonise keskel on üks punkt , mida nimetatakse kriitiliseks punktiks .
Sellest kõrgemal olevatel graafikutel sirge osa puudub , sellest allpool olevatel graafikutel on sirge osa olemas .
Seejuures - mida madalam temperatuur , seda pikem see sirge osa on .
Joonisele on tõmmatud sirgete osade otsi ühendav kõver .
Selle all esineb aine küllastunud auruna ja vedelikuna .
Kriitilises punktis endas pole aurul ja vedelikul mingit vahet , ülalpool kriitilist punkti esineb aine aga gaasilises olekus ehk küllastumata auruna .
Vaatlemegi kriitilist punkti lähemalt .
See kujutab gaasi kriitilist olekut .
Gaasi olek on teatavasti määratud tema ruumala , rõhu ja temperatuuriga .
Erinevate ruumalade saavutamine pole probleem .
Aga millised on kriitilised rõhud ja temperatuurid ?
Alustame veeaurust , mille veeldamisel tõepoolest vett saab .
Kui veeauru kõvasti kokku pressida , saab temast vedelat vett isegi 374-kraadise kuuma käes .
Selleks tuleks teda 226-kordselt kokku suruda .
Aga nende pingutuste järele pole vajadust .
Õhus leiduv veeaur muutub jahtumisel uduks iseenesest , ilma kokku surumata .
Sest mida jahedam on , seda aeglasemalt molekulid liiguvad ja seda rohkem on molekulidevahelistel jõududel aega vee molekule piiskadeks kokku koguda .
Süsihappegaasi vedelaks muutmisel pole samuti raskusi .
Toatemperatuuril saab teda vedelaks muuta juba 60-atmosfäärisel rõhul .
Hapnikuga ja lämmastikuga on palju rohkem tegemist .
Sest kui gaasi temperatuur on kõrgem kui antud aine kriitiline temperatuur , ei saagi seda vedelikuks muuta , ükskõik millist survet avaldada .
Tuleb jahutada vähemalt kriitilise temperatuurini .
Need aga on kõvad külmakraadid .
Õhus leiduvat hapnikku on ka ise võimalik vedelaks muuta ja seda me koolis ka igal aastal vähemalt korra tehakse .
Katseks on vaja vedelat lämmastikku , mida on täiesti võimalik hankida , tühja kilekotti ja nõud , kuhu kilekott ära mahub .
Vedelat lämmastikku tuleb hoida lahtises nõus , sest see keeb temperatuuril -196 - C .
Kinnises anumas läheks rõhk nii suureks , et see lõhkeks .
Nüüd on vaja kilekotti puhuda õhku ja kotile sõlm peale teha .
Seejärel tuleb vedelat lämmastikku nõusse kallata ja õhku täis kilekott vedela lämmastiku sisse toetuma asetada .
Järgnev on seda väärt , et järele proovida .
Kõigepealt hakkab kilekott kokku tõmbuma , sest jahtumisel kotis oleva õhu rõhk väheneb ja väljaspool kotti olev õhk surub ta kokku .
Peagi hakkab koti sisse valget lund tekkima , mis on tegelikult tahke süsihappegaas .
See tekib siis , kui kotis on temperatuur langenud -78,5 kraadini , mis on süsihappegaasi tahkumistemperatuur .
Edasisel jahtumisel hakkab tekib koti sisse ka vedelikku .
Esialgu hapnikku , peagi veel lämmastikku .
Millistel temperatuuridel ?
Tabelist nähtub , et suure surve all ( kriitilistel rõhkudel ) tekiks vedelat hapnikku 119 , lämmastikku 147 kraadise pakase käes .
Et me aga survet ei avaldanud , saame hapnikku -183 , lämmastikku aga -196 kraadistel temperatuuridel , sest gaas muundub vedelaks samal temperatuuril , kui ta vedelas olekus soojendamisel keema läheb .
Kuidas tööstuslikult õhu veeldamine käib ?
Ühe seadme skeem on joonisel 2.
Joonis 2.
Õhu veeldamise seade .
Kompressoris A üles liikuv kolb surub õhu kokku , kusjuures rõhk suureneb mõnekümne atmosfäärini ja seejuures kuumeneb .
Jahutamiseks suunatakse see kõigepealt läbi külma voolavasse vette paigutatud torustiku C. Seejärel liigub õhk , mis on juba jahedam , kuid ikkagi suure rõhu all , silindrisse B , kus ta paisub ja lükkab kolbi paremale .
Et õhk teeb tööd oma siseenergia arvel , siis ta jahtub veelgi .
Temperatuur langeb alla kriitilise ning tekkinud vedel õhk voolab anumasse D .
MART KUURME ( 1948 ) on Tallinna Reaalkooli füüsikaõpetaja .
Pedagoogikamagister .
Mart Kuurme
Järjekordsed Enigma ülesanded leiab huviline trükinumbrist .
Tuletame siinkohal meelde , et ülesande õigest vastusest veel ei piisa .
Ära tuleb näidata ka lahenduskäik jooniste või / ja selgituste näol , ükskõik kuidas Te ka ei vastaks : kas kirja teel või e-postiga aadressil : horisont@horisont.ee.
Horisondis 1 / 2003 ilmunud ülesande vastus .
Kaheteistkümnest pakutud kujundist on unikursaalsed seitse : 1 , 5 , 6 , 7 , 9 , 10 , 11.
Niisiis saab neid joonistada ühekordse joonega pliiatsit paberilt tõstmata .
Õigesti vastasid Ervin Kaljula ja Rene Rünt Harjumaalt , Aiti-Marin Eisenschmidt Haapsalust , Allar Padari Ilmatsalust , Ariel Palmiste Kullamaalt , Leelo Laurits Kütiorult , T. Haas Lääne-Virumaalt , Heidy Meriste Maidlast , Anton Hirv Paatsalust , Kadre Saare Puiatust , Veiko Väljak Pärnumaalt , Annely Press Rakverest , Tiit Pruul Saaremaalt , Kirill Alektorov , Gert Kello , Siim Klaassen , Kairi Kruus , Martin Küüsmaa , Ethel Lillemägi , Madli Petuhhov , Raul Savimaa ja Marje Tammest Tallinnast , Erko Sapelkov Tartumaalt , Kadri Sügis ja Zepp Uibo Tartust , Marje Kask Tihemetsast , Toomas Tursk Viljandimaalt , Rein Tikvelt .
Vokalt ning Maris Jagosild , Kaja Luks , Marge Pahapill , Taavi Pungas ja Janek Uin .
Neist igaühe arvele kantakse 7 punkti ja nad asusid ka meie aastast võistlust juhtima .
Kuus punkti kogusid Mats Joonas ja Sirje Kulla Tartumaalt ning Jüri Reitel ja Tambet Mae .
Tuletame siis meelde , et kõige rohkem aasta lõpuks punkte kogunud lahendaja sõidab Soome Heurekale .
Võistlustingimused on toodud eelmises Horisondis .
Horisondi aastatellimuse võitis seekord Aiti-Marin Eisenschmidt Haapsalust .
Temal palub toimetus võtta ühendust telefonil 6115 324 või 6115 320 .
Tõnu Tõnso
Eelmise aasta Horisontides oli põhitähelepanu pööratud reaalainete - matemaatika , füüsika , keemia ja informaatika - olümpiaadidele .
Tutvustasime Eesti paremaid neil aladel , samuti rahvusvahelistel olümpiaadidel edukalt esinenud õpilasi .
Ent õpilastevaheline mõõduvõtmine üksteiselt käib teisteski ainetes .
Nii nagu reaalainetes , korraldatakse üle-eestilisi koolinoorte jõuproove ka humanitaaria valdkonnas .
Näiteks vabariiklikke ajaloo-olümpiaade on peetud kaheksateistkümnel korral .
Neist esimene oli 1966. aastal Tallinnas ja viimane täpselt aasta tagasi Tartus .
Traditsioonist
Kuni 1993. aastani viidi olümpiaadi lõppvoorud läbi erinevates linnades .
Pärnu , Narva ja Viljandi jaoks oli üleriigilise ajaloo-olümpiaadi korraldamine tähtis sündmus .
Oma toetust ürituse õnnestumiseks pakkusid kohalikud haridusametnikud ja linnavalitsus .
Viimasel viiel korral on sel puhul kogunetud Tartusse .
Olümpiaadide korraldamise eest on vastutanud Haridusministeeriumi juures tegutsenud ainenõukogu .
Peamised organisaatorid olid aastakümneid Allan Liim ja Hillar Palamets , kuid ka Laine Levald , Vilma Kahk ja Vikki Pennonen .
Institutsioonidest oli ainenõukogul hea koostöö Tartu Ülikooli , Tallinna Pedagoogikaülikooli , Ajaloo Instituudi ja Eesti Rahva Muuseumiga .
Olümpiaadide läbiviimise peamine eesmärk oli tollal ja on ka praegu motiveerida õpilasi ajalooga sügavuti tegelema , ajalooraamatuid lugema ning leida järelkasvu ajaloo osakonnale .
Tuntud ühiskonnategelastest on olnud ajaloo-olümpiaadi üldvõitjad Tõnis Lukas ( Riigikogu liige , endine haridusminister ) , Urmas Klaas ( Postimehe peatoimetaja ) , Anu Järs ( Eesti Rahva Muuseumi töötaja ) , Aadu Must ( Tartu linnavolikogu esimees , TÜ ajaloo osakonna õppejõud ) , Raul Mälk ( Välisministeeriumi asekantsler , endine suursaadik ) , Karl Pajusalu ( TÜ filoloogiadoktor ) .
Mullune ajaloo-olümpiaad
Viimaste , 18. üleriigiliste ajaloopäevade korraldajaks oli Haridusministeeriumi lepingulise partnerina esmakordselt ainenõukogu asemel Eesti Ajalooõpetajate Selts .
Õpilaste jaoks ei muutnud see midagi .
Samaks jäi ülesannete vorm ja olümpiaadi korraldus .
Toome siinkohal ära olümpiaadi teemad : 6. klass - Vana-Kreeka , 7. klass - Eesti keskajal , 8. klass - Vene impeerium , 9. klass - Eesti põhiseadused ja riigikord 20. sajandil , 10. klass - ärkamisaeg , 11. klass - barokiaeg , 12. klass - maailm aastail 1938 - 1945.
Juhendi ja soovitatava kirjanduse nimekirja koostamisel ütlesid oma sõna Seltsi liikmed .
Piirkondliku vooru küsimused tõlgiti ka vene keelde .
Lõpliku valiku kirjanduse loetelust tegi komisjon , mille koosseisu kuulusid : Urma Linnus - Tartu Miina Härma Gümnaasium , 6. klassi ülesannete koostaja , Harry Laiv - Kadrina Keskkool , 7. klassi ülesannete koostaja , Tiia Luuk ( olümpiaadi komisjoni esimees ) - Tallinna Reaalkool , 8. klassi ülesannete koostaja , Ilje Piir - Nõo Reaalgümnaasium , 9. klassi ülesannete koostaja , Mare Oja - Riiklik Eksami- ja Kvalifikatsioonikeskus , 10. klassi ülesannete koostaja , Andres Adamson - Jaan Tõnissoni Instituudi Koolituskeskus , 11. klassi ülesannete koostaja , Ivo Maripuu - Orissaare Gümnaasium , 12. klassi ülesannete koostaja .
Selgus , et õpilaste ajaloohuvi pole aastatega kahanenud .
Piirkondlikus voorus osales 2052 õpilast , kõige enam 6. ja 7. klassidest .
Kaasata olümpiaadile sel moel ka nooremate klasside õpilasi on end igati õigustanud , sest nii nagu kõikides ainetes , tuleb ka ajaloohuvi ja lugemuse toetamisega alustada varakult .
Lõppvooru kutsuti sada 9. - 12. klassi õpilast : iga piirkonna vastava vanuseastme võitja ja lisaks viis paremat üle Eestimaa punktisumma alusel .
Selliste põhimõtete järgimine innustab erinevate paikade õpilasi oma teadmisi eakaaslastega võrdlema .
Kui lõppvooru kutsumise aluseks oleks ainult kogutud punktisumma , ei oleks ka üritus üle-eestiline ning konkureerima hakkaksid ainult teatud koolid .
Lõppvooru küsimused koostas Tartu Ülikooli zhürii : Ago Pajuri ( esimees ) - 9. klass , Erki Teder - 10. klass , Birgit Kibal - 11. klass , Rain Roosileht - 12. klass .
Samal ajal , kui õpilased kirjutasid Nõo Reaalgümnaasiumis olümpiaaditöid , kuulasid õpetajad kirjandusmuuseumis huvitavaid loenguid .
Lektoriteks olid Toomas Alatalu , Kaido Jaanson ja David Vseviov .
Olümpiaaditööde kirjutamise järgselt oli osavõtjatel võimalus teha jalutuskäik Nõos , vaadata filmiprogrammi ning omavahel muljeid ja mõtteid vahetada .
Parimaid ajalootundjaid võõrustati Riigikohtus , Riigiarhiivis , Eesti Rahva Muuseumis ja Tartu Ülikooli ajaloo osakonnas .
Kohtumisel sealsete õppejõududega said abiturientidele selgemaks üliõpilaste vastuvõtutingimused ja edasiõppimise võimalused .
Saadi ka kinnitus , et olümpiaadil abituuriumi arvestuses kolmele esimesele kohale tulnud õpilased võetakse Tartu Ülikooli soodustingimustel .
Mare Oja on Eesti Ajalooõpetajate Seltsi esinaine
Mare Oja
Ligikaudu 150 000 eestlast , see on 13 protsenti kõigist eestlastest ehk iga kaheksas eestlane , ei ela filosoofiadoktori Raimo Raagi andmetel alaliselt Eestis .
Eestlased on suutnud kohaneda ja leidnud omale kodu kõikidel mandritel , sealhulgas ka Aafrikas .
Tänapäeval asub väliseestlaste suurim kogukond Mustal Mandril Lõuna-Aafrika Vabariigis .
Ehkki esimene eestimaalane astus Lõuna-Aafrika pinnale teadaolevalt juba 1663. aastal ning hilisemal perioodil sattusid sinna lühemaks või pikemaks ajaks erinevatel põhjustel veel mitmed Eesti asukad ( näiteks Inglise-Buuri sõja aastail viibis Lõuna-Aafrikas hulk eestlasi ja eestisakslasi ) , jäi püsiva Eesti kogukonna kujunemise algus Lõuna-Aafrikas siiski 1920. aastate lõppu .
1927. aastal avaldas Päevaleht kiitva ja reklaamiva artikli omaaegse Lõuna-Aafrika Uniooni kohta , nimetades seda uueks Ameerikaks ja piiramata võimaluste maaks .
Samal aastal asuski sinna elama Tartumaalt pärit Endel Muna , endine kaubandus-tööstusministeeriumi ametnik ning ajaleht Kaja kaastöötaja .
Ta rajas Kapimaal karjafarmi , jätkates paralleelselt ka ajakirjanduslikku tööd , hiljem tegutses fotograafina Durbanis .
Praktiliselt võib teda pidada Eesti kogukonna rajajaks Lõuna-Aafrika Unioonis .
Peatselt , 1920. aastate lõpul , järgnesid talle mitmed ettevõtlikud eestlased , kes teenisid elatist erinevates valdkondades : rajati farme , äriettevõtteid , töötati inseneridena kaevandustes või teedeehitustel .
Enamik eestlastest püsiasukaid omandas LAU kodakondsuse .
Viimase saamine polnud väga raske , sest peale inglaste ja hollandlaste suhtuti üldiselt kõige soosivamalt skandinaavlastesse , millisesse kategooriasse arvati ka eestlased .
1930. aastate lõpuks kujunes eestlaste koloonia ligikaudu 30-liikmeliseks .
Eestlastest väljarändajate suhteline arvukus Lõuna-Aafrika Unioonis oli ka üheks põhjuseks , miks selles kauges riigis 1933. aastal Eesti konsulaat avati .
Suurem ümberasujate laine jäi aga Teise maailmasõja järgsesse perioodi , kui mitmed Eesti sõjapõgenikud jõudsid Rootsi kaudu Lõuna-Aafrikasse .
Aastatel 1946 - 1948 suundus Rootsist Lõuna-Aafrikasse neli väikest alust , pardal kokku 86 inimest .
Praegu elab enamik eestlasi Lõuna-Aafrika Vabariigi suuremates linnades nagu Pretoria , Johannesburg , Kaplinn .
1971. aastal Lõuna-Aafrika Vabariigis ilmunud entsüklopeedias märgitakse eestlasi ära kui ühte väiksemat rahvusgruppi riigis , tuues üldarvuks ligikaudu 150 eestlast .
Johannesburgis ja Kaplinnas tegutsenud ning eestlust ülal hoidnud Eesti seltside tegutsemise kõrgaeg jääb 1950. ja 1960. aastatesse , kuid praeguseks on nende tegevus mitmetel põhjusel soikunud .
Jääb vaid loota , et ligikaudu 100 inimese piirile küündiv Eesti kogukond , mis tundub kaduvväikesena rohkem kui 43 miljoni elanikuga LAV-is , jääb püsima .
Karin Hiiemaa
MTÜ Arheoloogia ja ehitusajaloo grupp AEG hakkas Tartu arheoloogilistel kaevamistel päevavalgele toodud kultuurkihte ja ehitisi arvuti abil digitaalselt fikseerima ja joonestama alates 1996. aastast .
Nende jooniste põhjal oli hiljem võimalik arvutis konstrueerida arheoloogiliselt uuritud kaevandite ruumilisi mudeleid .
Seejärel hakkasime ka juba varasematel aastatel teostatud kaevamiste jooniseid digitaliseerima , jooni vektoriseerima jne .
Kui umbes samal ajal valmis firmasK & H ka Tartu digitaalne alusplaan , olid loodud teatud tingimused , et hakata aastate vältel kogunenud tohutut andmehulka osaliseltki mingile terviklikule alusele koondama .
Samale alusele kohendasime ka osa 17. ja 18. sajandist säilinud Tartu linnaplaanidest .
Selline töö on üsna tuim , kuid juba töö algfaasis oli selge eesmärk - ruumiliste rekonstruktsioonide loomine .
Kõige lihtsam oli algatuseks luua 17. sajandist pärinevate plaanide ja Raekoja platsi fassaadide joonise alusel pilt Tartu keskaegsest Suurturust , püüdes kõrvale jätta hilisemaid lisandusi ja kasutades keskajast pärinevaid ehitisi .
Hilisemas mudelis lisati linnamüür koos tornide ja väravatega ning kirikute rekonstruktsioone .
Arvutigraafik Harri Hinn lõi väljakaevatud telliste ja gooti ehitistele spetsiifilise müürilao alusel täiesti uued pinnakatted , mida kasutati rekonstrueeritud hoonete juures , sama kehtib põhimõtteliselt ka munakividest sillutiste , palkhoonete palkide ja teiste objektide puhul , kuna mitmesugustes programmides pakutavate materjalide kujutiste kasutamisel ei ole võimalik saavutada küllalt realistlikku pilti .
Muidugi erinevad virtuaalse Tartu mudelis need osad , mis on koostatud arheoloogilistel kaevamistel hangitud teadmiste alusel , oma detailideni küündiva täpsuse poolest seni uurimata piirkondadest , mida on kujutatud vaid tingliku taustana .
Seepärast on mudeli alusel tehtud videoklipid , mis viivad vaataja läbi keskaegse Tartu , seotud peamiselt uurijatele tuntud piirkondadega .
Seniste kogemuste alusel on juba selge , et see on kõige lihtsam ja tõhusam viis tutvustada võimalikult paljudele huvilistele keskaegse Tartu uurimise tulemusi .
Arheoloogilistel kaevamistel salvestatud videomaterjalide , tänapäevast äratuntavat situatsiooni kujutava videopildi ja samast tehtud keskaegse linnapildi rekonstruktsioonide üksteise sisse sulatamine ja nende vaheldumine annab näiteks õpilasest vaatajale meeldejäävalt edasi mõnedki põhilised faktid keskaegse Tartu kohta .
Maailmas on sarnaseid rekonstruktsioone tehtud nii Rooma impeeriumi tähtsamate ehitiste kui ka Egiptuse ja antiikse Kreeka templite kohta , pronksiaegsetest asulatest ning hoonetest jne .
Meie poolt teostatud tööle kõige sarnasem on keskaegse Turu linna rekonstruktsiooni ehitamine .
Selle projekti tegijatega oleme ka kogemusi vahetanud .
Enamikku selles vallas tehtud töid ei saa internetis vaadelda , vaid neid näidatakse virtuaalselt rekonstrueeritud objekti juures vastavates muuseumides .
1998. aastal Barcelonas peetud konverentsil Computer Applications in Archaeology oli ligi kahetunnine programm , kus demonstreeriti taolisi ajalooliste ja arheoloogiliste objektide virtuaalseid mudeleid ning vastavat temaatikat käsitleti ka teaduslikes ettekannetes .
Oma seni viimases , paar aastat tagasi valminud virtuaalse keskaegse Tartu videoklipis , mida võib näha Tartu Linnamuuseumi ekspositsioonis , kasutasime me lisaks kõigele ehitiste , rajatiste ja linnakeskkonna üldise kujutamisega seotule ära ka mõned üsna lihtsad lahendused , mille abil võib taasloodud keskkonda paigutada kõndima inimesi , lendama linde ja liblikaid .
Taolised lisandid aitavad vaatajaid köita ja hoida nende meeli erksana .
Nagu varem , ei ole kahjuks ka praegu Tartu linnavalitsusel olnud tõsist huvi virtuaalse keskaegse Tartu vastu .
Arheoloogiliste uurimistööde ja Tartu kohale kujunenud asula tekkeprobleemide lahendamiseks oleme vahepeal tegelenud Tartu loodusliku reljeefi mudeli loomisega .
Uusi andmeid on lisandunud ka ulatuslikust kraavide süsteemist Tartu lõunapoolses eeslinnas .
Vastas Tartu Linnamuuseumi arheoloogia osakonna juhataja Rünno Vissak
Küllap ootavad paljud Eestimaa inimesed , et keegi taevast katva halli vaiba sisse auke juurde torkaks .
Sinist tahaks näha .
Küllap need lootused peagi täituvad .
Aga musta tuleb ka .
Sest pilvetornidest , mille kõrgus kümme ja rohkem kilomeetrit , valgus läbi ei pääse .
Äikesepilvedest , ladinakeelse nimetusega cumulonimbus , see jutt tulebki .
Rõhk on seejuures nendel protsessidel , mis toimuvad pilve sees ja mis seetõttu inimese silma eest varjatud .
Äikesepilve arengu- , küpsus- ja lagunemisstaadium .
Noole suund näitab õhumasside liikumise suunda .
Mida pikem on nool , seda suurem on kiirus .
Vaatleme äikesepilve elu neljas etapis .
Need on sünnieelne aeg , varane areng , küpsus , millega kaasnevad välk , müristamine ja tugevad vihmavalingud ning lõpuks äikesepilve lagunemine .
Äikesepilve sündi ennustab enamasti vaikne , palav ja lämbe ilm .
Kuid selle vaikuse varjus toimub päikesekiirte mõjul intensiivne aurumine veekogude pinnalt .
Õhk muutub üha niiskemaks .
Soojenenud õhk üha paisub , mistõttu tema tihedus väheneb .
Jahedamatelt aladelt hiilib ligi külmem õhk , surub sooja õhu eest ära ning asub end Päikese kätte soojendama .
Väljatõrjutud soe õhk asub pikale teele , mille pikkuseks võib kujuneda 10 - 15 , isegi 20 kilomeetrit .
Nii saavad alguse tõusvad õhuvoolud , mida füüsikud konvektsioonivoogudeks nimetavad .
Alates ühe kilomeetri kõrguselt maapinnast hakkab veeaur taas veelduma , ühinedes piisakesteks .
Miks ?
Sest kõrgemale tõustes õhurõhk väheneb .
Kuna väline rõhk on väiksem kui rõhk ülespoole tormava õhumassi enda sees , siis see õhumass paisub , kulutades selleks oma sisemisi energiavarusid .
See viib temperatuuri langemiseni ja udu tekkimiseni .
Juhtub sama lugu , mis niiske õhu jahtumisel maapealsetes tingimustes , mil tekib samuti udu .
Pilve arengus mängivad tähtsat rolli ka horisontaalsihis puhuvad jahedad tuuleiilid .
Pilve alumisel n-ö korrusel esineb vesi lisaks veeaurule ka piiskadena , keskmistel korrustel nii piiskadena kui lumena , ülemistel korrustel on aga nii külm , et seal on vesi vaid jääkristallidena .
Niisiis tekivad aurust kiiresti ülespoole suunduvas niiskes õhumassis 1 - 3 kilomeetri kõrgusel veepiisad .
Võiks arvata , et nüüd õhuvoogude tõus lakkab ja läheb sajuks .
Tegelikult võib tõusvate õhuvoolude kiirus hoopis suureneda !
Sest vastupidiselt vee aurumisele , mis viib temperatuuri langemiseni , auru veeldumisel ehk kondenseerumisel energiat hoopiski vabaneb , mis takistab temperatuuri alanemist .
Niisiis on pilve sisemuses ikka veel soojem kui ümberringi ning õhk hõredam kui pilve ümbritsev õhk .
Seega on ka üleslükkejõud jätkuvalt olemas ning niiske õhk jätkab liikumist üha suurematesse kõrgustesse .
Mida kõrgemal , seda jahedam on atmosfäär .
Külgtuuled toovad külma õhku pilve sisse .
Tõus lakkab , jahtunud veerikas õhk hakkab allapoole vajuma .
Pilv on küps , et anda sademeid .
Allapoole langedes võivad veepiisad või raheterad veelgi suureneda alt üles suunduva veeauru arvel .
Sajab nagu oavarrest .
Maakera koos oma atmosfääriga on tervikuna küll neutraalne , kuid erinimeliste laengute ruumilise eraldatuse tõttu tekib Maa ja tema atmosfääri ülemise kihi ( ionosfääri ) vahel pinge umbes 400000 volti .
Elektrivälja jõujooned on seejuures suunatud Maa poole
Miks lööb välku ?
Siinkirjutaja lootis sellele küsimusele kiiresti vastuse anda .
Ootamatult selgus , et ühest selgitust pole sugugi kerge leida .
Selles artiklis vastust igatahes ei tule .
Küll aga on esitatud etapid , mille kaudu liikudes on lootus usutav mudel luua .
Õhus on alati elektrit .
Ka täiesti puhtas õhus leidub alati laetud osakesi .
Sest Päikeselt liigub Maa poole peale valgust kandvate neutraalsete ( ilma laenguta ) footonite ka laetud osakesi .
Nende arv jääb aga kõvasti alla maailmaruumi avarustest tulevas kosmilises kiirguses sisalduvate vesiniku , heeliumi , süsiniku , hapniku , raua jt ioonide arvust .
Nende energia on miljoneid kordi suurem kui energia , mida on osakestele suudetud anda inimese poolt loodud kiirendites .
Kui sellised energiapommid õhu molekulidega kokku põrkuvad , tekib ioone veelgi juurde .
Niisiis on õhk umbes 50 kilomeetri kõrgusel kosmiliste kiirte mõjul tugevasti ioniseeritud .
Ka maakeral on küllaltki suur elektrilaeng .
Mõlema laengu suurus on umbes 100 000 kulonit - ionosfääril positiivne , maapinnal negatiivne laeng .
Elektriväli paneb temas olevad laetud osakesed liikuma .
Tekib elektrivool , mis on suunatud maapinna poole .
Voolutugevus pole küll suur - igas mõttelises üheruutmeetrise ristlõikepindalaga õhutorus kulgeb vool tugevusega kümme astmes miinus kaksteist amprit .
See tähendab , et iga sekundiga jõuab maapinna igale ruutmeetrile elektrilaeng , mille suuruseks on vaid üks miljondik miljondikust kulonist .
Et meie planeedi pindala on küllalt suur , läbib Maa atmosfääri kokkuvõttes umbes 1800-amprine vool , mis toob maapinnale igas sekundis keskmiselt 1800 kuloni suuruse positiivse laengu .
Laengu jaotumine äikesepilves ja maapinnal pilve all .
Pilve ülemine osa on laetud positiivselt , alumine negatiivselt .
Maapinna äikesepilve alune osa omab positiivset laengut .
Miks elektriväli püsib ?
Maapinnani jõudnud positiivne laeng peaks kiiresti maapinna negatiivse laengu kompenseerima !
Ometi säilib maakeral pidevalt negatiivne laeng suurusjärgus 100 000 kulonit !
Põhjus on selles , et lisaks maapinna poole suunduvale voolule kulgeb samas piirkonnas eespoolnimetatule vastassuunas kulgev vool , mis tugevneb just pilvise ja sajuse ilma korral .
Nimelt on kihtpilvedes ja kihtsajupilvedes laetud osakesi umbes sada korda rohkem kui pilvedeta atmosfääris .
Mida paksem ja ulatuslikum on pilv ning mida suuremad on selles sisalduvad veepiisad , seda suurem on pilve laeng .
Pilve sisse võib koguneda märkimisväärselt suur elektrilaeng .
Sõltuvalt pilve suurusest tekib välk , kui temasse on kogunenud 10 - 100 kuloni suurune elektrilaeng .
Positiivne laeng paikneb 7 - 10 kilomeetri kõrgusel maapinnast , kus valitseb 20 kuni 30-kraadine pakane .
Negatiivne laeng on koondunud pilve alumisse ossa , kõrgusele 3 - 4 kilomeetrit maapinnast , kus temperatuur on 0 kuni miinus 10 kraadi C. Pilve alumist osa ja selle all paiknevat maapinda võib vaadelda hiigelsuure kondensaatori katetena .
Selle kondensaatori elektriväli on aga suunatud üles .
Seega oleks ka selle välja poolt tekitatav vool vastassuunaline - maapinnast pilve suunas .
Mis põhjustab erinimeliste elektrilaengute kogunemise pilve erinevatesse osadesse ?
Mis juhtub hiigelkondensaatorisse salvestunud laengute poolt tekitatud elektrivälja jätkuval tugevnemisel ?
Nendele ja võimalikele tekkivatele küsimustele on lootus vastust saada järgmises numbris .
MART KUURME ( 1948 ) on Tallinna Reaalkooli füüsikaõpetaja , pedagoogikamagister .
Mart Kuurme
Peter Browni raamatu “ Pühakute kultus kristluses ” ilmutas kirjastus Kunst 2002. aastal .
Raamatu on tõlkinud Pärtel Piirimäe .
Mäletan , et poisikesena istusin kinos ja vaatasin mitu korda “ Viimset reliikviat ” ja imestasin , et miks küll nende kontide pärast nii palju jama oli .
Jäigi arusaamatuks .
Seevastu armastasin korrata filmi lõpus Rolan Bõkovi suust kõlanud lauset , et matsid jäävad matsideks .
Peter Browni raamat ulatab meile käe , et meid veidikenegi matslusest kõrgemale tõsta .
Haarakem siis sellest käest kinni .
Üks minu tuttavatest peab kolledzhis loenguid .
Kord pöördus ta õpilaste poole küsimusega - miks hukkus Rooma impeerium , miks sai otsa Pax Romana ?
Enamik ei osanud vastata , kellelegi tuli meelde üks suur laudadest tehtud hobune , aga see lugu juhtus hoopis vanas Kreekas .
Mina mäletan vastust kooliajast , mis kõlas üldjoontes nõnda : barbarid tulid väljaspoolt ja kristlased ning amoraalsed isikud lagundasid seespoolt .
Alles hiljuti lugesin meie meediast , et kristlus olevat vägeva Rooma maailmapildi segi pööranud , juhtinud tähelepanu maistelt asjadelt nähtamatutele .
Ühiskond nõrgenes seespidiselt ja ühel hetkel jäid roomlased välisvaenlastele - barbaritele - alla .
Või olid põhjuseks hoopis tinast torud , millega vesi roomlasteni jõudis ja seejärel tinamürgitus pikkamööda oma töö tegi ?
Vaieldamatult oli kristluse tulek uus peatükk rooma ajaloos ja sellega kaasnesid ulatuslikud muutused .
Argumentideväliselt on see ju viimaks usuküsimus , mida allakäiguks või arenguks pidada .
Siiski - kui kristlus Rooma riigi huku põhjustas , kuidas suutis kristlik Ida-Rooma keisririik ( Bütsants ) aastani 1453 vastu pidada ?
Hilisantiigi usuelu vaadeldes on esimesel pilgul raske seletada kristluse võidukäiku .
Oli ju kristlus üks paljudest religioonidest Rooma impeeriumis , pealegi enim tagakiusatud .
Üks võimsamaid kultusi tolleagses impeeriumis oli Mithra kultus , mis omamoodi meenutas varajast kristlust .
Iraanist pärit usund levis jõudsalt nii sõdurite , ülemkihi kui ka keisrite hulgas .
“ Kuid selle religioonipoliitiline nõrkus seisnes selles , et tegemist oli meeste ühingutega … ” kirjutavad C. Andersen ja A. M. Ritter oma raamatus “ Kristluse ajalugu I ” ( Tartu 1998 ) .
Kristlus seevastu oli avatud kõigile , nii mehed kui naised said võrdselt osa uuest religioonist .
Mitte ainult mehed ja naised - ka vaesed , orjad , lesknaised võisid äkitselt tunda end tähtsana uue religiooni silmis .
Kui aga ristiusk oleks oma panuse teinud ainult meestele , olid ju ka Kristuse jüngrid ja apostlid ainult mehed ?
Kristlus uue religioonina ei pälvinud esimestel sajanditel Rooma impeeriumis keisrite heakskiitu .
Kui lubatud usundid said korraldada suuri pidustusi ja ehitada hiilgavaid templeid , pidid kristlased ajama oma asja tasa ja targu .
Lakkamatu tagakius tekitas varakirikule tõsise probleemi - oli vaja kohti , kus tunda end turvaliselt .
Maapealsed kalmistud ja maa-alused katakombid pakkusidki varju ja kuna kalmistutele / katakombidesse maeti ka uue usu eest elu andnud märtreid , oli sellega üks osa kogunemiskohtade probleemist lahendatud .
Pidevalt tagakiusatud inimesed kogunesid kalmistutel oma surnud ( enamasti hukatud ) usukaaslaste haudadele .
Kuna kristluse üheks “ firmamärgiks ” oli igavese elu idee , oli selge , et teispoolsusesse lahkunud nii nais- kui ka meespühakute hauad said erilise tähelepanu osaliseks .
Ja ka uutmoodi ideede ja vaadete generaatoriks .
Surm , matus , lein , haud , kalmistu , kõik sellega seonduv sai kristluses uue mõõtme .
Peter Brown kirjutab oma raamatus : “ Seega olid kristlikus usus haud , mälestus surnust ja religioosne tseremoonia , mis võis ümbritseda mälestust , asetatud ( paganlusest ) täiesti erinevasse struktuuri , mille moodustasid Jumala , surnute ja elavate suhted . ”
Kristuse kirik ei ole ainult maapealne .
Kirik ei ole ainult uhked ja kõrgusesse pürgivad sakraalehitised ega ka madalad palvemajad .
Kirik koosneb inimestest , ja mitte ainult elavatest inimestest - kirik koosneb ka teispoolsusesse lahkunud uskujatest .
Neid ei nähta füüsiliselt , kuid võib tunnetada vaimselt .
Mõned aastad tagasi külastasin Saksamaal Bad Bevenseni linnakeses asuvat Medingeni keskaegset nunnakloostrit .
Kloostrikiriku altari ees asub poolkaarena altarivõre .
Meeldivaks üllatuseks oli võimalus külastada altari seinatagust suurt ruumi , mis algselt oli mõeldud vaid nunnakloostri asukatele ja mis oli ilmikutele sajandeid suletud .
Piltlikult jätkus altarivõre teisel pool seina , kuid mitte enam võrena , vaid istmete reana .
Kujundlikult moodustasid altarivõre ja istmete rida terviku , sein oli ainult vahel .
Kloostrikiriku pool võtsid jumalateenistusest osa elavad koguduseliikmed , teisel pool seina igavikku lahkunud pühad uskujad .
Kuid elavatel kloostriasukatel oli erakordne võimalus minna teisele poole seina ja istuda otse igavikku lahkunud pühade “ keskel ” .
Seega sai veel maapeal elav inimene tunnetada “ igaviku hingust ” .
Nii oli kirik kohaks , kus said kokku maine ja taevane kogudus , nii elavad kui surnud .
See idee , mis sai alguse esimestel sajanditel pühakute haudadelt , arenes edasi ja saavutas oma kõrgpunkti keskaegsete kirikute arhitektuuris .
Kui kalmistu / haua asemel koguneti kirikusse , pidi sealgi säilima mingi sümbol , koguduse alustugi .
Siis toodi reliikviad , pühakute maised jäänused , nii nagu ka meie kultusfilmis “ Viimne Reliikvia ” , kalmistult kirikusse üle ja nad leidsid pühaduse tagatistena oma koha kirikute altarites .
Aastal 1204 vallutas Veneetsiast laevadega tulnud ristisõdijate vägi Konstantinoopoli ja rüüstas õigeuskliku pealinna põhjalikult .
Konstantinoopoli puhul ei olnud tegemist ainult Bütsantsi pealinnaga , tegemist oli kohaga , kus maine ja taevane “ otseses mõttes ” kokku puutusid .
Rünnaku üheks paljudest põhjustest oli ka Konstantinoopoli kirikutes asuvate reliikviate üliküllus .
Tuletagem meelde , et ka Torino surilina pärineb Konstantinoopolist .
Seega oli Konstantinoopoli puhul piltlikult öeldes tegemist pangaga , mille varasid oli ammu ihaldatud .
Ja ühel päeval olid “ kristlikud pangaröövlid ” kohal .
Teostati kiire ja põhjalik rööv , varastatud reliikviad ujutasid üle kogu Lääne-Euroopa .
Võiks öelda , et Konstantinoopoli pühadus n-ö erastati ( Peter Brown kirjutab ka pühaduse erastamisest üksikisiku tasandil ehk kristlike perekondade poolt teostatud pühakute ( ümber ) matmistest oma perekondade hauakambritesse ) vägivaldsel teel ja paisati vabale usuturule , kus nõudlus ületas ammu pakkumise .
Lääne-Euroopas ehitati üha uusi ja uusi kirikuid , mille altarid vajasid reliikviaid , Konstantinoopolis seevastu ületas reliikviate küllus tegeliku vajaduse .
Muidugi võib küsida , mis on meil ühist Peter Browni raamatus kujutatud hilisantiigi maailmapildi muutusega kusagil Vahemere kallastel .
Meile piisab ju Vahemere kuurortidest ja maitsvast toidust .
Milleks meile lood elavate ja surnute ühendusest ja paljude surnud inimeste luudest ?
Võib-olla on esialgu Peter Browni raamatu maailm kauge ja isegi võõristav , kuid meiegi oleme osa kristlikust Euroopast .
Ka meie linnades on vanu ja uusi kirikuid ning kloostreid , altarivõresid , mis moodustavad poolkaare .
Harry Välja
INDREK MARTINSON on sündinud 26. detsembril 1937 Tartus .
Kuueaastase poisina sattus ta koos perekonnaga sõjakeerises algul Saksamaale , seejärel Rootsi .
Seal on kulgenud tema elu- ja teadlasetee füüsikaõpetajast Rootsi Kuningliku Teaduste Akadeemia akadeemikuks .
Ta on Lundi Ülikooli professor , kel olnud 1986. aastast õigus , nagu kõigil teistel Rootsi akadeemia liikmetel , osa võtta Nobeli preemia määramisest .
Viimasel aastakümnel on ta teinud kõik , et aidata Eesti füüsikute heal mainel leida kandepinda maailmas .
Seda eeskätt läbi uuringute Lundi Ülikooli sünkrotronil ja õppetegevuse korraldamisel doktorantuuris .
Otsus langes Kärevere sillal : “ Tulge ainult ! ”
Kuhu siis ?
Rootsi !
Lundi Ülikooli !
Seal asub sünkrotron , mis pakub huvi paljudele tahkise- ja aatomifüüsikutele kogu maailmas .
Kutsujaks oli sünkrotroni juhatuse esimees Indrek Martinson , kes niiviisi 1988. aastal teel Tartust Tallinna füüsika-matemaatikadoktor Mart Elango tagasihoidlikule soovile OK vastas .
Sellest ajast alates on ka ta ise olnud sagedane sünnimaa külastaja .
Hiljuti võttis INDREK MARTINSON osa Eesti füüsikapäevadest Tartus , kus teda küsitles REIN VESKIMÄE .
Olete Eesti füüsikute ja paljude teiste meie teadlastega suhelnud juba viisteist aastat .
Praegu viibite siin traditsioonilistel füüsikapäevadel .
Vist mitte esimest korda ?
OLEN käinud füüsikapäevadel korduvalt .
Esmakordselt olin 1990. aasta füüsikapäevadel , kus tegin kaks ettekannet .
Kui akadeemik Juhan Ross mind kuulajatele tutvustas , lisas ta , et esimest korda esineb sellel foorumil kapitalistliku riigi kodanik .
Mõtlesin , aga ei öelnud muidugi midagi , et Rootsi proovib olla nii sotsialistlik kui vähegi võimalik .
Äsja saabusin mõneks päevaks .
Kuid viimasel ajal olen Eestis lausa elanudki , näiteks mullu septembris-oktoobris üle kuu aja .
Olin tookord Füüsika Instituudi külaline .
Mul oli siis töö pooleli noore füüsiku Ilmar Kingiga , kes oli minu doktorant Lundis .
Samuti vajas lõpetamist üks teadusartikkel füüsika-matemaatikadoktor Piret Kuusega .
Ja siin oli seda väga rahulik kirjutada .
Noored teevad ilma
Nii et meie noored füüsikud on olnud Teie hoole all juba mitmeid aastaid ?
ILMAR tuli esmakordselt Lundi Ülikooli laborisse tööle 1994. aastal aatomifüüsika alal , milles oli loota rakendusi astrofüüsikale .
Tema teadustöö üks etappe lõppes seal viis aastat hiljem doktoriväitekirja kaitsmisega .
Seejärel tegi ta kaks aastat väga head tööd Washingtonis .
Enne Ameerikasse minekut korraldas Ilmar Kink huvitavaid katseid , aga ei jõudnud nende tulemusi veel põhjalikult analüüsida .
Möödunud sügisel tegimegi seda koos ja avaldasime tulemused Inglismaal ilmuvas teadusajakirjas .
See oli üks aatomifüüsika probleemidest , mida tunti juba 29 aastat , aga mis oli lahendamata .
Mina sain sellest teada juhuslikult 1973. aastal .
Iga nelja-viie aasta tagant kaevasin selle mõtte jälle kalevi alt välja ning proovisin uuesti vastust leida , aga ikka ei jõudnud sihile .
Alati tuli käega lüüa , kuid probleem jäi ometi kummitama .
Enne Ameerikasse sõitu korraldas Ilmar ühe vajaliku katse , millest paistis , et oleme eesmärgile lähedal .
Ja sügisel võtsimegi otsad kokku .
Oleks vahest huvitav teada , milles probleem seisnes ja miks oli seda raske lahendada , kuigi võib ette kujutada , et lugejale seda kirjeldada pole kuigi lihtne .
UURISIME ioniseeritud boori spektrit .
Seda elementi leidub ka Päikesel ja teistel tähtedel , kuid väga vähe .
Ent see , mis meile huvi pakkus , polnud niivõrd oluline astrofüüsikale kui füüsikale üldse .
Nimelt oli ootamatu , et boori üks spektrijoon , olgugi et väga nõrk , selle elemendi kiirgusspektrist üldse ära kaob .
See oli täielik müsteerium .
Juba 1973. aastal näitas üks Ameerika füüsikateoreetik , et boori spektris on üks joon puudu , kuigi teoreetiliselt peaks seal olema .
Ja nüüd siis pea kolmkümmend aastat hiljem leidsime Ilmariga selle kadunukese üles .
See näitab , kui täpne pidi olema teooria , mis selle joone olemasolu ennustas .
Ja kui kannatlikud peavad olema teadlased oma uuringuid tehes .
See oli nagu nõela otsimine heinakuhjast .
Niisugune tegevus on tähtis selle poolest , et kui suudad teooriat ühele süsteemile testida , saad teada ka , kui hästi sobib see mingis teises olukorras .
Niisugused ongi need fundamentaaluuringud , mis omakorda võivad rakendust leida päris ootamatutes kohtades hulk aega hiljem .
Tulge ainult !
Nii on siis lugu selle koostööga .
Aga algas see juba 1980. aastate lõpus .
MINA olin esmakordselt Eestis , pärast siit lahkumist lapsena , 1988. aasta sügisel .
Mäletan selgelt seda , kui ühel pühapäeva õhtupoolikul Tallinna poole sõites , küsis mind saatev Mart Elango , just Kärevere sillal , et kas ka Eesti füüsikutel oleks mingi võimalus kasutada Lundis asuvat sünkrotroni kui kiirgusallikat oma uurimistöös - rõntgenspektroskoopias .
Mina kui tollane selle sünkrotroni juhatuse esimees kostsin seepeale : “ Tulge ainult ! ”
Ning juba 1989. aasta veebruaris saabusid esimestena Lundi Ülikooli sünkrotroni kaema Mart Elango ja Ilmar Kingu isa Rein Kink .
Mart tegeles rohkem röntgnikiirgusega .
Seda suunda kristallide uuringuis arendavad praegu kadunud Mart Elango asemel edasi Arvo Kikas ja Ergo Nõmmiste .
Rein Kink aga ergastas kristalle pehmema , ultraviolettkiirgusega ja jätkab seniajani uuringuid , mis seotud rakendustega meditsiinis .
Neile kahele suunale on lisandunud elektroonikas kasutatavate õhukeste kilede uuringud , seda haru veab praegu Väino Sammelselg .
Ja neljas Eesti füüsikute töösuund Lundi Ülikooli sünkrotronil eksperimenteerides on seotud palju rakendusi leidvate optilikaalaste uuringutega , mille tegevust juhib Aleksandr Luötöik .
Neid kõiki rahastab Rootsi ja ka Brüssel , ning seni on hästi läinud .
Mis kasu tõotab see Rootsile ?
Ega see tähenda ometi ainult vaese ligimese toetamist ja jalulhoidmist ?
ON KINDEL , et mainitud valdkondades aitavad Eesti füüsikud kaasa ka Rootsi teaduse edendamisel .
Kaksteist aastat tagasi , mil alustasime , oli suhtumine niisugune , et mida need eestlased ikka suudavad .
Praeguseks on taolised hinnangud ammugi kummutatud ja Eesti füüsikuid hinnatakse meil kõrgelt .
Seda tõendab ka eelmisel aastal Füüsika Instituudile Rootsist , Hasselbladi fondist , eraldatud kolm miljonit Rootsi krooni unikaalsete seadmete muretsemiseks teadusuuringute tarbeks .
Fond toetab esmajoones Rootsi teadlasi ja see oli tore üllatus , et nüüd Füüsika Instituut nii kena summa sai .
Ilmselt mõisteti , et maailmatasemel püsimiseks on vaja peale edukate teadlaste veel väga head aparatuuri .
Ja uusi seadmeid on selle raha eest juba Füüsika Instituudile muretsetud .
See on tunnustus eeskätt Eesti optikutele ja laseriehitajatele .
Eks Rootsi oli selleks koostööks eraldanud ka varasemate aastate jooksul üle kümne miljoni SEKi .
Nüüd on siinsed laborid juba nii moodsad , et Rootsi teadlased võiksid ise tulla Eestisse teadustööd tegema .
Teatavasti oli Victor Hasselblad Rootsi leiutaja , kes valmistas kuulsaid fotoaparaate , mida on kasutanud ka NASA oma kosmoseeksperimentides .
Ühe tema kaamera kaotas 1965. aasta juunis maailmaruumi ära Gemini 4-ga lennanud ja USA astronautidest esimesena avakosmosesse sukeldunud Edward White ning see tiirleb juba mitukümmend aastat ümber Maa .
Lundi Ülikool - viljakas suhtlemispaik
Koostöö algas Lundis ja see on olnud kasulik mõlemale , nii Eestile kui ka Rootsile .
Aga nüüdseks on see koostegevus laienenud kuuldavasti mujalegi ?
LUNDIS asuv sünkrotron- ehk MAX-labor , nagu seda kutsutakse , on koht , kus luuakse rahvusvahelisi kontakte .
Sest seal käivad koos paljude maade teadlased .
Näiteks Mart Elango ja Soome teaduskorüfee Seppo Aksela said sõpradeks just Lundis .
Kord lõunalauas juhuslikult kokku sattudes lausus Mart , et ta on kuulnud ühest väga heast Soome füüsikust Seppo Akselast .
Kui siis lauanaaber teatas , et tema ongi see otsitud mees , oli kohtumisrõõm suur .
Ja pärast seda oli Elango Oulu Ülikoolis kuulsa soomlase juures tööl mitmel korral .
Teine teie mees , Edwin Kukk , tutvus Lundis ameeriklastega , millele järgnes viljakas koostöö USA-s Berkeley teaduskeskuses .
Arvo Kikas ja Andres Ausmees said kokku jälle Uppsala rahvaga ja seal arenes edasi nende koostöö .
Tanel Käämbre , kes kaitses Uppsalas doktorikraadi , alustas seal koostööd Nobeli füüsikapreemia laureaadi Kai Siegbahniga .
Muide , koos temaga käisime 1993. aastal Eestis .
Olime ka president Lennart Meri vastuvõtul , kus meid väga hästi ja suure mõistmisega vastu võeti .
Siegbahn , kes oli juba tollal Eesti füüsikutest heal arvamusel , selgitas presidendile , et fundamentaalteadusi ei tohi eirata .
Kui ikka üks Nobeli laureaat nii ütleb , siis loodetavasti on sellest kasu .
Ometi ei peeta Eesti riigi toetust teadusele piisavaks , veel vähem küllaldaseks .
Ja eks mõnedki on pühkinud seetõttu jalgadelt kodumaa tolmu .
SEDA küll .
Aga mõned nendest noortest füüsikutest , kellega mina olen kokku puutunud , on juba tagasi tulnud .
Ilmar Kink näiteks .
Vambola Kisand , kes tegi väga hea doktoritöö , töötab praegu küll Hamburgis , aga viibib juba küllalt palju ka kodumaal .
Sealsamas töötab veel minu doktorant Marco Kirm , kes kaitses väitekirja 1995.
Tema alustas aatomifüüsika alal , siis läks üle kristallide peale , viibis seetõttu Hamburgi Ülikooli laboris professor Zimmereri juures ja on sinna jäänudki .
Zimmerer on öelnud , et kui Marco lahkub , siis läheb tema kohe pensionile .
Eks see ole kõige parem hinnang ühele andekale noorfüüsikule .
Ega igakord saa omal alal väga suurele edule kodus loota .
Mõnikord tuleb ikka valikuid teha .
Ka Ergo Nõmmiste oli mitu aastat ära Aksela juures Oulus ja on nüüd Taaralinnas tagasi .
Kujutan ette , et küllap Marcogi kunagi Eestisse naaseb .
Eesti füüsika võib rahul olla
Kas olete kursis ka teiste Eesti teadlaste silmapaistavate tulemustega ?
AKADEEMIK Jaan Einasto Universumi kärjekujulist ehitus tunnustatakse kogu maailmas .
Vanema põlvkonna teadlastest on tuntud veel akadeemik Karl Rebane .
Kui 2001. aastal uuris välismaa ekspertiis Eesti füüsikute tulemusi , leiti , et mitmed teadlased asuvad very good / excellent rahvusvahelisel skaalal .
Nii et laias laastus võib Eesti füüsikaga rahul olla .
Eesti Teaduste Akadeemia välisliikmena olen selle üle uhke .
Kuidas paistab maailma taustal välja Rootsi teadus ?
FÜÜSIKUTEST sai Nobeli preemia viimati seesama Kai Siegbahn 1981.
Meditsiinis juhtus sama lugu paar aastat tagasi .
Ega Rootsi eriti neid preemiaid omadele anna .
Ei sobi nagu hästi .
Kuigi võinuks saada .
Aga ka muu maailma teadlastega on sama lugu .
On ikka väga häid tegijaid , kes pole saanud .
Vahe nende vahel , kes saavad ja kes napilt ilma jäävad , on üsna väike .
Ühel alal võivad korraga saada kolm inimest , aga kui esitatud on ühe ja sama avastuse eest neli , keda siis välja jätta ?
Või jätta kõik ilma ?
Olin aastail 1994 - 1998 Rootsi Teaduste Akadeemia füüsikasektsiooni esimees ja tean väga hästi , kui raske on mõnikord otsustada kellegi kasuks või kahjuks .
Teadlaseks kujunemise aeg
Mida praegu teete ?
DETSEMBRIST olen pensionil .
Aitan teisi , aga uurin ka ise edasi .
Igal aastal püüan korra käia Ameerikas , kus mul on palju sõpru .
Olen juhendanud kolmekümmet doktoranti , kellest paljudega on säilinud sidemed ja hea koostöö .
Lahendamist vajavaid probleeme jätkub piisavalt .
Ja tegevust leidub küllaga ka mitmetes rahvusvahelistes teadusorganisatsioonides .
Sage külaline olen Eestis .
Eks vist siin mängi oma osa ka see , et Tartu on Teie sünnilinn ?
SÜNDISIN Tartus 1937. aasta detsembris .
Isa töötas Tartu Linnapangas , ta oli lõpetanud ülikoolis majanduse erialal .
Ema oli jurist .
Õde on minust kaks aastat noorem .
1944. aasta suvel isa mobiliseeriti Saksa sõjaväkke .
Olin kuueaastane , kui sama aasta sügisel põgenesime ema , vanaema ja õega Saksamaale .
Seal , ühes Saksa perekonnas elades , alustasin oma kooliteed .
Ema oli inglise keele õpetaja .
Muuseas , kui eespool oli juttu Kärevere sillal tehtud otsusest , siis selles peitub midagi maagilist .
Sest vanaema ütles ikka , kui minu korrastatud voodit nägi , et see näeb välja nagu Kärevere sild .
Ilmselt sellepärast , et see sild sai sõja ajal kõvasti kannatada .
1946. aastal kutsus onu meid Rootsi , sest tema oli koos abikaasaga jõudnud sinna ülemere otse .
Vahepeal olime kokku saanud ka sõjas viibinud isaga .
Neli aastat hiljem lõpetasin Rootsis Stockholmi Eesti Algkooli .
1957 sai minust juba üliõpilane .
Ema soovitas arstiks õppida , aga mind see amet ei köitnud .
Selguse saamiseks edaspidises pühendusin ülikoolis kõigepealt inglise keele õppimisele .
Sel perioodil kulus palju aega ka male peale .
Olin Stockholmi noortemeister ja Rootsis teine käsi .
Käisin klaveritundides ja tegin sporti .
Kõike natukene .
Et Rootsis õpitakse ülikoolis peamiselt ühte ainet korraga , siis õppisin ka mina hiljem ühe aasta matemaatikat ja teise füüsikat .
Onu Villem Mulla eeskujul jäin lõpuks füüsika juurde , tahtsin saada õpetajaks .
Olin Eesti Õhtugümnaasiumis mõnda aega füüsikaõpetaja .
Seal käisid inimesed , kel oli jäänud haridustee pooleli .
Varsti tundsin , et kui õpetajaks jään , pean veel rohkem oma ala tundma .
Tahtsin kaitsta magistrikraadi ja ka litsentsiaadikraadi .
Viimane oli aste madalam tolleaegsest doktorikraadist .
Kõik see võttis aega neli aastat .
Litsentsiaadikraadi omandasingi 1967 , aasta hiljem , kui oleks pidanud .
Mis seal salata , olin veidi laisavõitu , kuid omajagu oli selles hilinemises süüdi ka suur töökoormus õpetajana .
Teisest küljest oli see minu õnn .
Õnn , et plaanitust hiljem lõpetasite ?
Just nimelt .
Sest samal aastal oli olnud minu šeff Ameerikas ja kuulnud ühest uuest meetodist , kuidas tuumafüüsikat saab rakendada aatomifüüsikas .
Ta oli seal ka mingi koostöölepingu sõlminud ja küsis siis , kas ma ei tahaks ühe aasta USA-s end täiendada .
See pakkumine sobis mulle hästi , sest sain just ühele poole oma õpingutega ja polnud veel jõudnud kooliõpetajaks end lõplikult vormistada .
Et olin poissmees , siis mineku suhtes palju mõtlemist polnud .
Peagi oli ka sõbratar Evi kohal .
Ning San Franciscos abiellusime .
Teadustöö läks samuti ladusalt .
Kirjutasin palju artikleid .
Mõnda neist on tsiteeritud hiljemgi üsna palju , sest avastasime uusi efekte valdkonnas , mis oli tol ajal eriti põnev .
Nagu öeldakse , sattusin õigel ajal õigesse kohta .
Teel akadeemikuks
Kõik see juhtus ühe aasta jooksul .
Mis sai edasi ?
1970 , KUI ROOTSI tagasi tulime , pakuti mulle tööd Nobeli Instituudis .
1974 ärgitati mind taotlema vabanenud professori kohta .
Esialgu pelgasin , sest tundus , et on minust mitmeid väärikamaid ja vanemaid kandidaate .
Pealegi ei olnud ma Rootsi kodanik .
Kuid nagu varsti selgus , ei saanud see takistuseks ja nii valiti mind 1975. aastal Lundi Ülikooli professoriks .
Aga Te elasite ju Stockholmis ?
KOLIMINE teise linna oli omaette probleem .
Sest abikaasal oli hea töökoht , ja ka meie vanemad , kes oma väikeste lastelaste eest hoolitsesid , elasid meie lähedal .
Need hüved Lundi kolides jäid ju ära .
Aga saime hakkama ja oleme seal elanud juba veerand sajandit .
Milline on suurim tunnustus Teie teadlaseteel ?
VÕIKS arvata , et eks ikka Rootsi Kuningliku Akadeemia akadeemikuks valimine 1986. aastal .
Aga kui ma nüüd pisut järele mõtlen , siis on ikka kõige suurem au ja heameel olla minu vanemate koduülikooli - Tartu Ülikooli audoktor .
Austav on olla ka American Physical Societi ja Optical Society of America nn Fellow .
Olen valitud ka Eesti ja Leedu Teaduste Akadeemia välisliikmeks .
Ma pole küll aatomi- ja tuumafüüsikas väga põhjapanevat avastust teinud , kuid siiski parandanud ja viimistlenud küllalt palju teiste töid-teooriaid ning juhendanud paljusid tulevasi teadusdoktoreid .
Lastest ja haridusest
Mis on saanud Teie oma lastest ?
MEIL on kolm tütart .
Vanem neist - Liisa - on keemia doktorant .
Tema huvialaks on keskkond , metsad , happevihmad ja sellega seonduv .
Sest loodus talle meeldib ja ta on palju reisinud .
Tiina lõpetas hiljuti ülikooli .
Algul hakkas matemaatikat ja statistikat õppima , aga siis leidis oma õige ala - infotehnoloogia .
Teda huvitavad arvuti ja inimese suhted .
Tegutseb ühes väikeses ülikoolis Lundi lähedal Ronnebys .
Hiljuti viibis Barcelonas , kus tundis huvi arvutite ja laste suhete vastu .
Töötas seal mustlaslastega , kelle vanemad on kirjaoskamatud , kuid lapsed hakkasid arvutitega mängima ning ilma et nad oleks ise aru saanud , õppisid lugema , kirjutama ja arvutama .
Ülikool , kus tütar õpib , tegi ettepaneku , et ta astuks ühendusse ka Eestiga , et siin midagi selles valdkonnas ette võtta .
Noorim tütardest , Maria , õpib Lundi Tehnikaülikoolis ehitusinseneriks ja kavatseb seda elukutset kombineerida majandusteadusega .
Mis Teile Eestis meeldib ja mis ei meeldi ?
INIMESED on muutunud koos suurte ümberkorraldustega varasemaga võrreldes optimistlikumaks .
Seda märkan eeskätt oma siin elavate sugulaste järgi .
Algul oldi üsna pettunud .
Ei meeldi korralagedus , õigemini täielik anarhia , liikluses .
Kuidas tundub olevat haridustase ?
KUI valiksin oma kolmekümnest doktorandist välja 3 - 4 paremat , siis Ilmar Kink ja Marco Kirm oleksid kindlalt nende hulgas .
Vähemalt reaalainetes on Eesti koolides piisavalt hea tase .
Rootslased on vaimustuses enamikust eestlastest , kes meiega on koostööd teinud .
Kuid füüsikuks saada tahtmise soovi korral peab ikka niisuguste teadmiste ja võimetega noor küll idealist olema .
Samasuguse andega noor võiks ju pangas hoopis rohkem teenida .
Õnneks sünnib ja sirgub Eestis ikkagi ka tippfüüsikuid , keda hinnatakse kogu maailmas .
Rein Veskimäe
Sõltumatu riigi kodanikena oleme juba harjunud , et Eesti Vabariigi aastapäeva aegu jagatakse kõikvõimalikke tunnustusi .
Ka Loodusajakirjade kirjastus andis tänavu esimest korda välja oma aastaauhinnad “ Seest suurem Eesti ” , millega tahame esile tõsta Eesti teadus- ja loodusajakirjandust ning ergutada neil teemadel kirjutama üha uusi autoreid .
Aastaauhinnad said välja jagatud 18. veebruaril Tallinnas Energeetikamuuseumis .
Olgu kõigepealt nimetatud , et Horisondi 2002. aasta autoritest tõsteti esile Hiiumaa muuseumi peavarahoidjat Helgi Põllot - seda lihtsa Hiiumaa lüpsiku suureks ja keeruliseks kirjutamise eest artiklis “ Hiiumaa iidne lüpsik ” .
Ülejäänud auhinnad jagati järgmiselt .
Madala ja sageli nähtamatu seenemaailma nähtavaks ning mõistetavaks kirjutamise eest artiklite sarjas Seenevanana Looduses ja loodustundjana Eesti Looduses akadeemikule Erast Parmastole .
Loomariigi ja ilmastiku omavaheliste seoste tabava ja üllatava avamise eest Eesti Looduse artiklis “ Põud nuhtleb ja näitab kätte meie vead ” kopra- ja teiste veeimetajate uurijale Nikolai Laanetule .
Eesti ja maailma metsade ning nendega ümberkäimise süvavõrdluse eest Eesti Metsa artiklis “ Eesti metsasertifitseerimine globaalprotsesside taustal ” NEPcon OÜ tegevdirektorile Kristjan Tõnissonile .
Loodusfoto auhind - südamlike loomafotode eest Eesti Looduse ja Looduse kaantel Eesti Ekspressi fotograafile , looduspildistajale Ingmar Muusikusele .
Auhind kõige loodus- ja teadussõbralikumale kirjastusele - kirjastusele Varrak hulga loodust ja teadust populariseerivate raamatute kirjastamise eest , sealhulgas sarjas “ Roheline raamat ” .
Üllatusauhind - maailmas suurt kõlapinda leidnud Stephen Hawkingi raamatu “ Universum pähklikoores ” kiire , hea ja uudse eestikeelse terminoloogiaga silma paistva tõlke eest meie teaduspopulariseerimise vanameistrile , TÜ Füüsika Instituudi teadlasele Henn Käämbrele .
Ei unustatud ka omasid - MTÜ Loodusajakiri peatoimetaja määras auhinna taarateema uudse , paeluva ja inforikka käsitluse eest ajakirjas Loodus ilmunud artiklis “ Prügisorteerimine Tallinnas - ainult entusiastidele ” ajakirjanikele Helen Arusoole ja Malle Pajulale , fotograaf Tiit Hundile , graafikule Kaarel Tamrele ning fotograafile ja installatsioonide autorile Erki Kasemetsale .
Seekordne toimetaja veerg sai siis niisugune - kokkuvõtlik loetelu tunnustust leidnud tegudest ja tegijatest .
Paljudega neist on lugeja kohtunud ka Horisondi veergudel , ülejäänutega seisab see kohtumine loodetavasti ees .
Kärt Jänes - Kapp
