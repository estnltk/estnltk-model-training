<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_aja_horisont.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Horisont 2001 </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_aja_horisont">header_aja_horisont.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="ajakirjanumber">
        <head> Horisont 1 , 2001 </head>
        <div2 type="artikkel"><head> Ellan Vannin </head>
<p> <bibl> <author> <s> Andrus Mölder </s> </author> </bibl> </p>
<p> <s> Vastupidiselt laialt levinud arvamusele ei kuulu Mani saar ametlikult Suurbritannia ja Põhja-Iirimaa Ühendatud Kuningriigi koosseisu , vaid on Briti troonile vahetult alluv territoorium , sarnaselt La Manche'i väinas asuvate Jersey ja Guernsey saarega . </s> <s> Seetõttu ei kuulu Mani saar ametlikult ka Euroopa Liitu . </s> </p>
<p> <s> Suurbritannia ja Iirimaa saare vahel Iiri meres asub väike , vaid ligikaudu 572 km <hi rend="ülaindeks"> 2 </hi> suurune Mani saar , mis on keldi sugu rahva mänkside kodumaa . </s> <s> Saarel on mänksi keeles kaks nimekuju - Ellan Vannin ja Mannin . </s> <s> Ühe versiooni kohaselt tähistavad mõlemad Manannan'i saart ja tulenevad saare kaitsja , merejumal Mannanan Mac Lir'i nimest . </s> <s> Teise arvamuse järgi viitavad saare algsed , võõrkeelsed nimed mägisele maale ja mänksikeelne nimetus on hilisem tuletis . </s> </p>
<p> <s> Ptolemaios nimetas Mani saart Mona Secundus'eks , 70 km lõuna pool asuvat , Walesi ranniku lähedale jäävat Anglesey saart aga omakorda Mona Prima'ks . </s> <s> Hiljem on Mani saar ladina keeles olnud tuntud kui Mona ja Monapia . </s> <s> Kõmri allikates leidub 1154. aastast nimetus Manaw ( millist nimekuju kasutatakse kõmri keeles Mani saare kohta tänini ) ; Skandinaavia saagades aga Mon ja Maon . </s> <s> Eestikeelne Man tuleneb ingliskeelsest Isle of Man . </s> </p>
<p> <s> <hi rend="rasvane"> Kaks hiiglast kaklesid </hi> </s> </p>
<p> <s> Ühe legendi kohaselt tekkis Mani saar iiri ja inglise hiiglase omavahelisest kemplemisest . </s> <s> Üks hiiglane visanud teist mullakamakaga , ei tabanud aga märki ja kamakas kukkus Iiri merre - nii tekkinudki Mani saar . </s> <s> Viimane paikneb nelja ümberkaudse rahva suhtes peaaegu keskel : Šotimaani on ligikaudu 30 , Inglismaani 50 , Iiri saareni 60 ja Walesini 70 km . </s> </p>
<p> <s> <hi rend="rasvane"> Saar , mis allub kuningannale </hi> </s> </p>
<p> <s> Vastupidiselt laialt levinud arvamusele ei kuulu Mani saar ametlikult Suurbritannia ja Põhja-Iirimaa Ühendatud Kuningriigi koosseisu , vaid on Briti troonile ( käesoleval ajal kuningannale ) vahetult alluv territoorium ( ametlikult alates 1828. aastast ) , sarnaselt La Manche'i väinas asuvate Jersey ja Guernsey saarega . </s> <s> Seetõttu ei kuulu Mani saar ametlikult ka Euroopa Liitu , kuigi sisuliselt on kujunenud olukord , kus saareelanikud ei pea täitma paljusid euronorme , kuid saavad kasutada enamikke Euroopa Liidu hüvesid ( vaba liikumine jms ) . </s> </p>
<p> <s> Mani saar on väiksusele ( põhjast lõunasse maksimaalselt 48 ja idast läände 16 km ) vaatamata küllaltki mägine , selle keskosa ulatub kuni 621 meetrit üle merepinna . </s> <s> Saare rannikud on väga kaljused , keskosas vahelduvad niidud väikeste metsasaludega . </s> <s> Harimiskõlblikku maad on 9 , metsi 6 , karjamaad 46 , mägiseid alasid 25 ja muid alasid ( asulad , teed jms ) 14 protsenti saare pindalast . </s> <s> Edelaranniku lähedale jääb väike kaljune saar Calf of Man , mis käesoleval ajal on tervenisti linnukaitseala . </s> </p>
<p> <s> Mani saarel valitseb mereline kliima . </s> <s> Suved on seal üpris jahedad ( keskmine temperatuur augustis , kõige soojemal kuul kõigest +14,3 oC ) ja talved üsna soojad ( keskmine temperatuur jaanuaris +4,9 oC ) . </s> <s> Sajab seejuures küllaltki sagedasti - aastas keskmiselt 1140 mm ehk kaks korda rohkem kui Eestis . </s> <s> Saare floora ja fauna on vaesed . </s> <s> See-eest on aga nn. mänksi kass ( tegelikkuses kaks ligilähedast kassiliiki , kelle päritolu on siiani teadmata ja pole suure tõenäosusega seotud Mani saarega ) oma iseloomuliku saba puudumise ja hüpleva kõnnakuga tuntud pea kogu maailmas . </s> <s> Veelgi enam , kuivõrd populaarset mänksi kassi seostatakse traditsiooniliselt Mani saarega , on temast saanud saare üks olulisemaid sümboleid . </s> </p>
<p> <s> <hi rend="rasvane"> Maksuparadiis </hi> </s> </p>
<p> <s> Mani saarel elas 2000. aasta juuli lõpus 73 117 elanikku ( 1987 - 64 100 ) , mis tähendab , et tegemist on küllaltki tihedasti asustatud piirkonnaga ( 127,8 inimest km <hi rend="ülaindeks"> 2 </hi> kohta ) , eriti kui arvestada elamiskõlbulikku maad . </s> <s> Mani saare tähtsaim linn ja halduskeskus on Douglas , mänksi keeles Doolish , kus elab ligikaudu 29 000 elanikku . </s> <s> Teised tähtsamad linnad on Castletown ( mänksi Balley Chashtal ) , Peel ( Purt ny h'Inshey ) , Ramsey ( Rhumsaa ) , Port Erin ( Purt Chiarn ) . </s> </p>
<p> <s> Majanduslikus mõttes on maksuparadiisina tuntud Mani saar olnud viimastel aastakümnetel väga edukas . </s> <s> 2000. aasta alguses oli näiteks tööpuuduse määr kõigest 0,7 protsenti . </s> <s> Saare eelarves oli 1999.-2000. finantsaastal ( algus 1. aprill , lõpp 31. märts ) tulusid 816 miljonit USD ( ligikaudu 1,5 miljardit krooni ) , kuid kulusid kõigest 504 miljonit USD ( ligikaudu 0,91 miljardit krooni ) ehk teisisõnu oli eelarve ülejääk 38,2 protsenti ! </s> <s> Majanduslik heaolu väljendub ka küllaltki kõrges keskmises elueas , mis meestel on 74 ja naistel 81,1 aastat . </s> </p>
<p> <s> Saarel on 68,5 km raudteid , millest 43,5 km on elektrifitseeritud . </s> <s> Ligikaudu 800 km pikkune maanteevõrk koosneb eranditult väga headest kõvakattega teedest . </s> <s> Saarel on üks lennujaam , kolm keskmise suurusega sadamat ja mitmed väiksemad , mis mõeldud jahtidele . </s> <s> Väljaspool asulaid ei ole Mani saarel liikluses siiani kiirusepiiranguid . </s> <s> Samas on saarel künklikust maastikust tulenevalt väga vähe sirgeid teelõike . </s> </p>
<p> <s> <hi rend="rasvane"> Alates mesoliitikumist </hi> </s> </p>
<p> <s> Mani saar asustati teadaolevalt juba mesoliitikumis . </s> <s> Varasel rauaajal tulid saarele elama briti keelt kõnelevad keldid . </s> <s> 5. sajandil asus saarele elama palju Iiri misjonäre , kes tõid kaasa teise keldi keele , nn. vana-gaeli keele pealetungi . </s> <s> Umbes 8. sajandi keskpaigaks rääkis kogu saare elanikkond vana-gaeli keelt . </s> <s> 800. aasta paiku algasid muinasskandinaavlaste rüüsteretked ning üsna kiiresti läks kogu saar Norra viikingite kontrolli alla . </s> <s> Just Norra võimu ajast pärineb Mani saare senini kehtiv valitsemissüsteem . </s> <s> Norra võim tähendas ka vana-norra keele levikut , seda eelkõige ülikkonna seas . </s> </p>
<p> <s> 1263 alustas Šotimaa viikingitega võitlust läänepoolsete saarte ( eeskätt Hebriidide ) pärast ning 1266 oli Norra kuningas sunnitud ka Mani saare Šotimaale andma ( odavalt müüma ) . </s> <s> Sellest ajast alates algasid saarel väga rasked ajad , sest asukoha tõttu muutus see kiiresti Šoti- ja Inglismaa omavaheliste võitluste tallermaaks . </s> <s> Umbes samaks ajaks olid vana-gaeli keelest välja kasvanud mänksi , iiri ja šoti-gaeli keel , mistõttu vallutajad ja vallutatud küll keeleliselt üksteist põhimõtteliselt mõistsid , kuid kaugeltki mitte täielikult . </s> </p>
<p> <s> Inglismaa püsivama kontrolli alla läks saar 1341. </s> <s> Kui eelmiste võõramaiste valitsejate all olid kohalikud ülikud säilitanud oma privileegid ja kuuluvus ühe või teise kuningriigi koosseisu tähendas vaid maksude maksmist , siis Inglismaa võim tähendas ka sisulise valitsemisõiguse üleminekut Inglismaalt saabunud “ isandatele ” , kes ise nimetasid ennast algul Mani kuningateks , hiljem Mani lordideks . </s> </p>
<p> <s> 1406 andis Inglise kuningas saare inglase sir John Stanley otsese võimu alla . </s> <s> Viimase järeltulijad valitsesid saart üsna autonoomselt kuni 1736. aastani . </s> <s> Siis läks saar James Murray , Atholli hertsogi võimkonda ning kuigi kogu Briti kuningriiki sel ajal oluliselt tsentraliseeriti , jäi Mani saar ikka veel sisuliselt iseseisvaks . </s> <s> Selline vastuolu riigi üldise arenguga ärritas Briti trooni aga üha enam , ning 1765 tühistas Briti Parlament Mani saare autonoomia , tuues ettekäändeks salakaubanduse arendamise saarel . </s> <s> 1866. aastal vähendati saare omavalitsuslikke õigusi veelgi ning sellest ajast alates hakkas Briti kroon ise määrama ka saare haldurit ( tiitel , mida Man saare haldur tänini kannab , on inglise keeles Lieutenant Governor ) . </s> </p>
<p> <s> 20. sajandil on Briti Parlament Mani saare omavalitsuslikke õigusi suurendanud . </s> <s> Kõik piirkonna siseküsimused , sh. isegi maksude kehtestamine ning territoriaalmere haldamine on antud saare omavalitsuse kompetentsi . </s> <s> Briti võimu all on üksnes välisküsimused ning järelvalve selle üle , et saare võimuorganid oleksid demokraatlikult valitud . </s> <s> Nii on Mani saar muutunud üheks kõige suuremate autonoomsete volitustega rahvuspiirkonnaks kogu Euroopas . </s> </p>
<p> <s> <hi rend="rasvane"> Mänksi keel </hi> </s> </p>
<p> <s> Inglaste võimu alla sattudes muutus inglise keel kiiresti peamiseks ametlikuks asjaajamise keeleks , kuid lihtrahva hulgas jäi mänksi keel veel sajanditeks esmaseks . </s> <s> Ka ei kaotanud mänksi keele kasutamist ametikeelena täielikult , kuivõrd uute seaduste ettelugemine toimus ka mänksi keeles ning kohtuteski kasutati seda sagedasti . </s> <s> Võrreldes teiste inglaste valitsemise alla jäänud keldi keeltega oli taoline olukord täiesti erakordne , sest üldiselt ignoreeris inglaste poliitika teisi keeli täielikult ja nende kasutamist püüti takistada väga karmide karistuste abil . </s> </p>
<p> <s> Vaatamata visale püsivusele hakkas mänksi keel ( mänksi keeles Gaelg Vanninagh ) 19. sajandi esimesel veerandil siiski ka lihtrahva suhtluskeelena inglise keele ees taanduma ning 20. sajandi alguses kasutati seda veel üksnes vähestes peredes koduses vestlusringis . </s> <s> Mänksi keele hääbumise põhjustena võib muu hulgas välja tuua mänkside väga väikese rahvaarvu ning sellest tulenevalt äärmiselt napi mänksikeelse kirjanduse , 18. sajandi teisel poolel järsult vähendatud autonoomia ning sellega kaasnenud inglaste kasvava migratsiooni saarele , 1825. aasta majanduskriisile järgnenud mänkside massilise väljarände ja alates 1830. aastatest hoogustunud turismi arengu . </s> </p>
<p> <s> 20. sajandil on mänksi keele kasutajate arv vähenenud vähemalt järgmist jada pidi : 1901 - 4419 , 1911 - 2382 , 1921 - 896 , 1931 - 531 , 1951 - 355 , 1961 - 165 , 1971 - 284 kõnelejat . </s> <s> Mitmete uurijate arvates on need arvud alates 1931. aastast aga selgelt üle paisutatud ning viimane sünnipärane mänksi keele rääkija ( Ned Maddrell ) suri 1974. aastal 97 aasta vanuselt . </s> <s> Kolmandate uurimuste kohaselt loendati 1950. aastatel siiski kümmekond mänksi keele kasutajat . </s> <s> Õnneks on säilinud rida mänksikeelseid lindistusi , mistõttu on teada , kuidas hääldasid seda keelt need , kellele see oli emakeeleks . </s> </p>
<p> <s> 1991. aasta rahvaloendus näitas nende arvu olulist suurenemist ( ligikaudu 640ni ) , kes püüavad mänksi keelt kõnekeelena kasutada , samas kui keelt soravalt valdavate inimeste arv oli jätkuvalt väike . </s> <s> Käesoleval ajal hinnatakse mänksi keele kasutajate arvuks ligikaudu 800 inimest ehk umbes 1,1 protsenti saare elanikkonnast . </s> </p>
<p> <s> Vaatamata vähesele mänksi keele kasutamisele peab üle 80 protsendi Mani saare elanikest ennast mänksideks . </s> <s> Mänksi keel kuulub keldi keelte gaeli rühma ning tema lähemad sugulaskeeled on väljasuremisohus olevad ( šoti ) gaeli ja iiri keel . </s> <s> Mõnevõrra kaugemad sugulaskeeled on keldi keelte briti rühma kuuluvad bretooni , korni ja kõmri keel . </s> <s> Ajalooliselt on tuntuimaks keldi keeleks olnud kolmandasse harusse kuuluv gallia keel , mida räägiti vana-aja lõpuperioodil laialdasel territooriumil Lääne-Euroopa mandriosas . </s> </p>
<p> <s> <hi rend="rasvane"> Olukord praegu </hi> </s> </p>
<p> <s> Viimastel aastatel on olukord mänksi keele kasutamise osas mõnevõrra paranenud , mistõttu optimistid loodavad , et mänksi keelt õnnestub täielikust väljasuremisest päästa . </s> <s> 1985 võttis Mani saare parlament vastu resolutsiooni mänksi keele piiratud kasutamisest ametlikus asjaajamises ning ühtlasi loodi valitsuse poolt toetatav nõuandva funktsiooniga keeleühing ( mänksi keeles Coonceil ny Gaelgey ) , mis hakkas välja töötama mänksi keele ametliku kasutamise korda . </s> <s> Tegutsemist jätkab juba 1899 loodud Mänksi Keele Selts ( Yn Cheshaght Ghailckagh ) , mis propageerib mänksi keele kasutamist igapäevakeelena ja organiseerib keeleõpet . </s> <s> Tegutseb ka Mänksi Keele Sõprade Ühing ( Caarjyn ny Gaelgey ) , mille eestvedajaks on Mani saare parlamendi liige ja aktiivne mänksi keele kaitsja Peter Karran . </s> <s> Ühing tegutseb peamiselt täiskasvanute keeleõppe vallas . </s> </p>
<p> <s> 1990. aasta uurimused näitasid , et 36 protsenti saare elanikest sooviks , et mänksi keelt õpetataks ka koolides . </s> <s> Tegemist on erakordselt positiivse tulemusega , kuivõrd veel paarkümmend aastat tagasi tundus , et mänksi keel pakub huvi vaid oma ala fanaatikutele . </s> <s> Septembris 1992 alustatigi vabatahtlikke keeleõpinguid mõnes koolis , kuigi nende ametlik maht on olnud lausa naeruväärne - pool tundi nädalas . </s> <s> Nüüdseks on mänksi keele õpingute mahtu suurendatud ning loodud on ka esimesed mänksikeelsed mänguringid koolieelikutele . </s> <s> Mänksikeelseid saateid on alustanud kohalik raadio . </s> <s> Iiri pank on viimastel aastatel välja andnud aastapreemia mänksikeelsele originaalkirjandusele ( esimese preemia sai Bob Carswell luulekogu “ Shelg yn Drane ” ( “ Jahtige Riimi ” ) eest ) . </s> <s> Saarel on alustatudkakskeelsete tänavasiltide ja suunaviitade paigaldamist ning ka valitsusasutustes on võetud suund kakskeelsetele viitadele , kaugemas perspektiivis isegi kakskeelsele asjaajamisele . </s> <s> Kõige selle tulemusena on tekkinud esimesed pered , kus lapsed on kakskeelsed , osates nii mänksi kui ka inglise keelt . </s> <s> Seetõttu väidetakse , et üle aastate on jälle olemas sünnipäraseid mänksi keele oskajaid . </s> </p>
<p> <s> <hi rend="rasvane"> Huvitavaid fakte </hi> </s> </p>
<p> <s> Mänkside arv on väga väike , kuid nende ühtehoidmine üle kogu maailma on lausa hämmastav . </s> <s> Mitmel pool tegutseb ka nn. mänksi ühinguid : Mani saarel asub ülemaailmse Mänksi Assotsiatsiooni keskus ; Briti saartel tegutseb viis , Austraalias ja Uus-Meremaal seitse , USAs ja Canadas neliteist ning Lõuna-Aafrika Vabariigis üks Mänksi Selts . </s> </p>
<p> <s> Nüüdisajal on mänkside nimekuju inglise ja mänksi keeles ühesugune - manx . </s> <s> Tegelikkuses keldi keeltes x-täht puudub ja nii on nimetus manx toorlaen inglise keelest . </s> <s> Mänkside enda ajalooline nimi oma rahva kohta on manks . </s> <s> Arvestades , et ka eesti keeles on x-i asemel ikka traditsiooniliselt ks kirjutatud , on üllatavalt paljude rahvusvaheliste x-lõpuliste sõnade kuju eesti- ja mänksi keeles väga sarnane . </s> </p>
<p> <s> Eestlase jaoks on küllaltki omapärased tüüpilised mänksi eesnimed . </s> <s> Huvitavamatest mehenimedest ja nende tähendustest võiks esile tõsta järgmisi : Aedan ( väike tuli ) , Alister ( kaitsja ) , Cairbrie ( puhas armastus ) , Eamon ( õnnelik rahu ) , Finlo ( kaunis skandinaavlane ) , Gavan ( sepp ) , Kerron ( hall pimedus ) , Peddyr ( kalju ) . </s> <s> Naisenimedest omakorda Aelid ( iludus ) , Aalin ( ilus ) , Aileen ( päikesevalgus ) , Ainle ( ingel ) , Blaa ( lill ) , Creena ( tark ) , Doona ( salapärane neitsi ) , Eunys ( rõõm ) , Iney ( tütar ) , Meave ( haldjate kuninganna ) , Onnor ( lugupeetud ) , Rein ( a ) ( kuninganna ) . </s> </p>
<p> <s> Nii nagu kõik keldi rahvad , on ka mänkside vanasõnavaramu väga rikas . </s> <s> Mõned neist : kui üks vaene mees aitab teist vaest meest , siis jumalad naeravad ( näitena mänksi keelest olgu siinkohal esitatud see vanasõna ka mänksi keeles : tra ta un dooinney boght cooney lesh dooinney boght elley ta jee e-hene garaghtee mongey ) ; armastav mees on rumal , kuid armastav vana mees on kõige rumalam ; kui midagi piisavalt kaua oodata , siis see juhtub alati ; mälestus südamest on parem kui mälestus mõistusest ; see , kes räägib sulle teiste eksimustest , räägib teistele ka sinu eksimustest ; see , kes soovib endale veatut sõpra , ei leia sõpra kunagi ; rumal kulutamine on vaesuse isa ; lihtsam on raskustesse sattuda , kui neist välja tulla ; sa ei saa teha head teistele , ilma et sa teeksid head iseendale ; liiga targad eksivad sagedamini , kui liiga rumalad . </s> </p>
<p> <s> <hi rend="rasvane"> Tinvaal </hi> </s> </p>
<p> <s> Väikesel Mani saarel on oma parlament , mänksi keeles Tinvaal , mille ingliskeelset nime Tynwald tuntakse vist küll rohkem . </s> <s> Teadaolevalt on Tinvaal maailma vanim senini tegutsev esinduskoda üldse - esimest korda oli parlament koos hiljemalt 979. aastal . </s> <s> Seega on sellel algselt viikingite loodud kogul tegutsemisiga üle 1000 aasta ning kogu selle aja jooksul on parlamendi töös olnud vaid üks pikem vaheaeg aastatel 1765-1770. </s> <s> Tegelikult koosneb Ard-whaiyl Tinvaal koguni kahest kojast - viieks aastaks valitavast 24liikmelisest Juhtide Kojast ( Chiare-as-Feed ) , ja 11liikmelisest Seadusandlikust Nõukogust ( Choonceil Slattyssagh ) . </s> <s> Seejuures on Juhtide Koda ( tuntud ka nime Taxiaxi all ) alamkoda ja Seadusandlik Nõukogu ülemkoda . </s> </p>
<p> <s> Nimetus Tinvaal tuleb muinasskandinaavia ( norse ) keelsest sõnaühendist Thing-vollr , mis tähendas parlamendi välja . </s> <s> Just keset Mani saart asuval Tinvaali mäel oli ja on mänkside parlamendi jaoks suur tähendus , sest vastavalt muinasskandinaavia traditsioonidele koguneti avarale väljale arutama saare jaoks olulisi küsimusi ning sealsamas toimus ka vastuvõetud otsuste teatavakstegemine . </s> <s> Nüüdisajal , kui parlament käib koos põhiliselt halduskeskuses Doolishis , loetakse uued seadused Tinvaali mäel iga aasta juulis valjusti ette . </s> <s> Seaduse jõu saavad administratiivaktid alles pärast seda , kui nad on ette loetud nii mänksi kui ka inglise keeles . </s> </p>
<p> <s> Mänkside jaoks on nende oma parlament jõuline rahvuslik sümbol , mis tuletab meelde , et Mani saar elab paljuski iseenda seaduste järgi , seda juhib kohalik valitsus , seal kehtib oma maksusüsteem ning vaid kohalik elanikkond otsustab valdavas enamuses nende maksude kasutamise . </s> <s> Kohaliku parlamendiga on seotud ka saare ainus rahvuslik püha - Tinvaali päev 5. juulil . </s> </p>
<p> <s> Mani saarel tegutseb üks kohalik partei : Mec Vannin - Man Nationalist Party . </s> <s> Nagu nimigi ütleb , on tegemist rahvuslikult meelestatud ühendusega . </s> <s> Partei ( asutatud 1962 ) eesmärgiks on Mani saare iseseisvus vabariikliku valitsemisvormiga . </s> <s> Partei ideoloogia põhineb lisaks rahvuslikule enesemääramissoovile ka tõsiasjal , et saar on viimastel aastakümnetel majanduslikult väga hästi ja ilma Briti krooni toeta toime tulnud , mistõttu iseseisvumine ei tohiks kaasa tuua majanduslikke vapustusi , nagu seda kardetakse näiteks Taani Kuningriigi koosseisu kuuluvate Fääri saarte puhul . </s> </p>
<p> <s> Võib väita , et mitte kusagil mujal Briti krooni alluvuses olevatel territooriumidel ei suhtu keskvõim iseseisvuspüüdlustesse nii rahulikult kui Mani saarel . </s> <s> See ei tähenda muidugi , et Mani saarel lihtsalt iseseisvuda lastakse , sest see tooks kindlasti kaasa iseseisvustaotluste teravnemise šotlaste ja kõmride seas ning võiks kaugemas tulevikus tähendada ühendkuningriigi lõppu . </s> <s> Iseseisvumismeeleolude “ jahutamiskatseks ” võib pidada ka 2000. aasta novembris saare valitsuse poolt Tinvaali jaoks koostatud aruannet , kus märgitakse , et käesoleval ajal puudub vajadus ja võimalus iseseisvumiseks . </s> <s> Aruande järgi takistavat iseseisvumist muu hulgas seeläbi keerukamaks muutuvad suhted Euroopa Liiduga , Briti kodakondsuse mittesäilimine ja välisesinduste loomisega seotud probleemid . </s> <s> Iseseisvumist takistavate suhteliselt otsitud põhjuste kõrval on aruandes siiski ka üks selgelt positiivne moment . </s> <s> Nimelt ei välistata saare iseseisvumist tulevikus . </s> </p>
<p> <s> ANDRUS MÖLDER ( 1970 ) on finantsanalüütik , kelle hobiks on juba aastaid väikerahvad ja nende sümboolika . </s> </p>
<p> <s> <hi rend="rasvane"> Mani parlamendi lipp . </hi> </s> </p>
<p> <s> Mani parlament Tinvaal kasutab omaette lippu alates 1971. aastast . </s> <s> Sinisel lipul olev kuldse laeva kujutis on pärit keskaegselt Mani saare lordi ( kuninga ) vapilt ning on tegelikkuses pigem inglaste võõrvõimu ( lordid olid inglased ) kui mänkside iseolemise sümbol . </s> </p>
<p> <hi rend="rasvane"> <s> Mani ühenaelase esi- ja tagakülg . </s> <s> Viimasel on kujutatud Tinvaali mäge . </s> </hi> </p>
<p> <s> Mani saarel on kasutusel ( näiliselt ) oma raha - Mani nael , mis on väärtuselt võrdne Briti naelaga . </s> <s> Seejuures kehtib saarel kõrvuti Mani naelaga ka Briti nael , kuid Mani nael mujal Suurbritannia ja Põhja-Iirimaa Ühendatud Kuningriigis ei kehti . </s> <s> Huvitav situatsioon tekib siis , kui Suurbritannia ühineb Euroopa Liidu valuutasüsteemiga ning seal hakkab kehtima Euroopa ühisraha euro . </s> <s> Kuna Mani saar ei ole ametlikult kuningriigi osa , oleks loogiline , kui Mani nael jääks saarel kehtima ka pärast euro kasutuselevõttu seal . </s> <s> Tõenäoliselt seotakse Mani nael siis väärtuselt küll euroga , kuid saareelanike tunded seoses oma rahaga saaksid igal juhul tugevasti võimendatud . </s> </p>
<p> <s> <hi rend="rasvane"> Mani saare lipul on triskelion ehk Tree Cassyn . </hi> </s> </p>
<p> <s> Mänksi kolmjalga kujutav lipp on lipuasjatundjate arvates üks keerulisemaid rahvuslippe maailmas . </s> <s> Ka mänksi vapil on kolmjala kujutis , mis mänkside juures on kasutusel olnud vähemalt 13. sajandist , kuigi ametliku kinnituse sai praegu kasutatav kolmjalg alles üsna hiljuti , 1996 ( varasem kujutis on säilinud väikesel vapil ) . </s> <s> Ametlik mänksi kolmjalg on nn. paremasuunaline kolmjalg ehk kujutise jalgade pöiad asetsevad kellaosuti liikumise suunas . </s> <s> Rahvusliku sümbolina on kasutatud siiski ka vasemasuunalisi kolmjalgu . </s> </p>
<p> <s> Kolmjalg ehk triskelion ise on inimkonna üks iidsemaid sümboleid üldse . </s> <s> Kõige vanemad dateeritud kolmjala kujutised pärinevad Põhja-Itaalia koopamaalingutest . </s> <s> Nimetatud kujutist või sellele lähedasi sümboleid ( näiteks neljajalgset svastikat ) on leitud nii muistsest Roomast , Indiast , Pärsiast , Tiibetist , Hiinast , Jaapanist , Kesk- ja Lõuna-Ameerikast kui ka paljudest teistest piirkondadest . </s> <s> Vana-Kreekas oli kolmjalg kasutusel vähemalt alates 8. sajandist e.Kr. , seda eeskätt müntidel , vähemal määral keraamilistel esemetel ( vaasidel ) . </s> <s> Hilisemal ajal oli kolmjalg püha sümbolina kasutusel näiteks Sitsiilias ja mitmel pool Skandinaavias . </s> <s> Ka Eestis võib kolmjala motiivi kohata , sh. </s> <s> Valjala kiriku kuulsas laemaalingus . </s> <s> Mänksid arvavad oma kolmjala pärit olevat Skandinaaviast , kus triskelion oli üle taevalaotuse liikuva päikese sümbol . </s> </p>
<p> <s> Mänkside triskelionil ( mänksi keeles Tree Cassyn - kolm jalga ) on seos ka keltide muistse usundiga , täpsemalt nn. kolmekordse ühtsusega , mis on kogu keldi kultuuri üks alustalasid . </s> <s> Nii näiteks on keltide usundis jumalanna , kellel on kolm kehastust - tütar , naine ja ema ; keltide panteon koosneb kolmest jumalusest : Lugh , Daghda ( Taran ) ja Ogme ; keltide ühiskonnas oli traditsiooniliselt kolm klassi : preestrid , juhid ja nn. tootjad ( kalurid , põlluharijad , käsitöölised jne. ) ; numbril kolm põhines keltide ettekujutus maailmast : kolm eksisteerimise sfääri , kolm põhielementi ( vesi , õhk ja tuli ) jne. </s> <s> Viimasest tuleneb ka keldi triskelioni nüüdisaegne seletus , mille järgi kolmjala keskel on seisev Maa , mis “ võtab ” elu kolmelt dünaamiliselt elemendilt ehk siis veest , õhust ja tulest . </s> </p>
<p> <s> <hi rend="rasvane"> Mani saare väike vapp . </hi> </s> </p>
<p> <s> Nii nagu paljudel teistelgi rahvastel , on ka mänksidel nii suur kui väike vapp . </s> <s> Väike vapp kujutab endast punase taustaga kilpi , millel on must-valge kolmjala kujutis ning vapi all ladinakeelne moto : Quocunque jeceris stabit , mida võiks tõlkida “ kuhu iganes ta heita , jääb ta seisma ” . </s> <s> Algselt Šotimaalt pärit moto oli esimest korda kasutusel mänksi müntidel 1688. aastal . </s> </p>
<p> <s> Mani saare suur vapp on sootuks teise tähendusega kui väike vapp . </s> <s> Kui väike vapp on mänkside rahvuslik sümbol , siis suur vapp sümboliseerib Briti krooni “ õigust ” Mani saarele . </s> <s> Seetõttu on ka vapi ametlik nimi inglise keeles Arms of Her Majesty in right of the Isle of Man . </s> <s> Saare suurel vapil on kolmjala värvid samad , mis saare lipul . </s> <s> Lisaks on kilbi kohal kuningakrooni kujutis , kilbi all kuldse ja hõbedaga lint saare motoga ning kilpi hoiavad kaks moto lindile toetuvat lindu - ( vaataja poolt ) vasemal pistrik ja paremal ronk . </s> <s> Kummagi linnu sattumine vapile ei ole juhuslik . </s> <s> Alates 1405. aastast pidi Henry IV otsuse kohaselt Mani saare lord igale Briti monarhile tema kroonimispäeval kinkima kaks jahipistrikut . </s> <s> Seda traditsiooni viidi järjepidevalt ellu kuni George IV kroonimiseni 1822 ! </s> <s> Ronk seevastu on paljude rahvaste legendide lind . </s> <s> Kuna Mani saare kultuur on tihedalt seotud viikingitega , siis pole tähtsusetu seegi , et müütide kohaselt saatis Odinit , muinasskandinaavlaste jumalat , kaks ronka . </s> <s> Ka on nüüdisajal Mani saarel ronga nimi esindatud mitmetes kohanimedes . </s> </p>
<p> <s> <hi rend="rasvane"> NB ! Fotod leiate “ Horisondi ” trükinumbrist ! </hi> </s> </p>
<p> <s> <hi rend="rasvane"> 7.-13. juulini 2001 toimuvad Mani saarel IX Saarte Mängud </hi> </s> </p>
<p> <s> ( peasponsori järgi on mängude ametlik nimi inglise keeles teist korda NatWest Island Games ) . </s> <s> Võisteldakse 15 spordialal ( golf , jalgrattasõit , jalgpall , kergejõustik , korvpall , laskmine , lauatennis , purjetamine , riistvõimlemine , sulgpall , tennis , triatlon , ujumine , vibulaskmine , võrkpall ) . </s> <s> Kohale oodatakse 22 väikesaare ( elanike arvult ) delegatsioone ( teiste seas näiteks Falklandi saared , St. Helena , meie lähinaabritest aga Ahvenamaa ja Gotland ) . </s> <s> IX Saarte Mängud on seotud ka Eestiga , sest neist võtab osa Saaremaa võistkond . </s> </p>
<p> <s> Esimesed Saarete Mängud toimusid 1985 samuti Mani saarel . </s> <s> Esimestel mängudel võisteldi seitsmel spordialal ja osavõtvaid saari oli 15 ( sealhulgas elanike arvult suured Malta ja Island ) . </s> <s> Kuna esimesed mängud läksid väga edukalt , loodi Saarte Mängude Assotsiatsioon ( inglise keeles IGA ) ja sellest ajast alates on mängud toimunud iga kahe aasta tagant ( 1987 Guernseyl , 1989 Fääri saartel , 1991 Ahvenamaal , 1993 Wight'il , 1995 Gibraltaril , 1997 Jerseyl ) . </s> <s> Spordialade arv kasvas 1993. aastal 14-ni ja on 2001 esimest korda 15. </s> <s> Osavõtvate saarte arv on jäänud 15 ( 1985 , 1989 ) ja 22 ( 1999 ) vahele . </s> </p>
<p> <s> Saaremaa võistkond osales esimest korda 1991 ja kohe küllaltki edukalt - saadi 8 kuldmedalit , 7 hõbemedalit ja 3 pronksmedalit ning oldi sellega 17 saare seas 7. kohal . </s> <s> Hiljem on Saaremaa võistkond olnud 10. ( 1993 ) , 8. ( 1995 ) , 12. ( 1997 ) ja 11. ( 1999 ) . </s> <s> Seejuures võideti teistest aastatest rohkem medaleid 1997 ( 23 ) ja teistest aastatest rohkem kuldmedaleid 1991. , 1995. ja 1997. aastal ( 8 ) . </s> <s> Seniste mängude edukaim saar on olnud Jersey 224 kulla , 191 hõbeda ja 200,3 pronksiga . </s> <s> Mani saar on teisel kohal 173 kulla , 174 hõbeda ja 170,5 pronksiga . </s> <s> Saaremaa võistkonnad on Saarte Mängudelt saanud kokku 31 kuldmedalit , 34 hõbemedalit ja 28,5 pronksmedalit . </s> </p></div2>
      </div1>
      <div1 type="ajakirjanumber">
        <head> Horisont 1 , 2001 </head>
        <div2 type="artikkel"><head> Tõvestavast prioonist ehk <lb/> valesti kokkuvolditud valgumolekulist </head>
<p> <bibl> <author> <s> Harri Jänes </s> </author> </bibl> </p>
<p> <s> Kui California ülikooli professor Stanley Prusiner ligi kakskümmend aastat tagasi ( 1982 ) väitis , et nn. hullu lehma ja veel mõnda muudki haigust põhjustab viirusest väiksem valgumolekul prioon , mis hävitab peaaju rakke , ei võtnud teda keegi eriti tõsiselt . </s> <s> Kuid aeg läks ja Stanley Prusinerile määrati 1997. aastal Nobeli meditsiiniauhind , sest selleks ajaks oli selgunud , et prioonid tõepoolest ei vaja paljunemiseks ja tegutsemiseks pärilikku informatsiooni , nagu kõik varem tuntud haigustekitajad - seened , parasiidid , bakterid , viirused jt. </s> </p>
<p> <s> Just Stanley Prusiner ja tema töögrupp tegid kindlaks , et prioonivalk võib esineda kahel kujul , kusjuures üks ei põhjusta mingisugust haigestumist , teine aga küll . </s> <s> Need valgumolekulid on keemiliselt koostiselt täiesti ühesugused , erineb aga nende ruumiline kuju - tõvestav valgumolekul on valesti kokkuvolditud . </s> <s> Teadlased on suutnud ka kindlaks teha , et kui too valesti kokkuvolditud prioonimolekul kohtab normaalset , siis ta haarab tolle n.-ö. oma embusesse ning terve prioon omandab tõvestava välise kuju ja omadused . </s> <s> Ühe ohtliku valgumolekuli asemele on neid tekkinud juba kaks , kuigi selle protsessi täpne ja konkreetne kulg pole veel hoopiski selge . </s> <s> Edaspidi liituvad nakkuslikud prioonid valgukämpudeks , mis ladestuvad ajus , hävinud närvirakkude kohale aga jäävad mikroskoopilised tühimikud ehk aju muutub urbseks ( sellest ka nimetus ülekanduvad käsnjad ajuhaigused ) . </s> </p>
<p> <s> <hi rend="rasvane"> Inimese loodud tõbi </hi> </s> </p>
<p> <s> Prioonhaigustest on ammu tuntud lammastel ja kitsedel esinev kratsimistõbi ehk skreip ( inglise keeles scrape ) , millesse inimesed teadaolevalt nakatunud ei ole . </s> <s> Veiste käsnjat ajuhaigust ehk veistehullust diagnoositi esimest korda Suurbritannias aastal 1986 , kevadeks 2000 ulatus haigestunud lehmade arv Briti saartel aga juba ligi 180 000-ni . </s> <s> Kuid prioonhaigusi on kirjeldatud naaritsatel , põtradel , hirvedel , 1986. aastast alates ka loomaaedades elavatel sõralistel ja kaslastel . </s> <s> Põhjuseks peetakse nii viimastel juhtudel kui ka veiste puhul eeskätt söödajahu , millesse on lisatud loomset päritolu koostisosi . </s> </p>
<p> <s> Just veistehulluse episootia ajal ilmus Inglismaal välja juba 1920. aastaist tuntud Creutzfeldt-Jakobi tõve uus variant , mis esineb peamiselt noortel ja on nõudnud aprillini 2000 juba üle poolesaja inimelu . </s> <s> Väidetakse , et see on inimese enda loodud , sest söötes skreipisse surnud lammaste lihast ja luudest valmistatud jahu taimtoidulistele koduveistele , “ aidati ” haigustekitajal ületada bioloogiline barjäär kahe loomaliigi - lamba ja veise vahel - ning ta omandas võime nakatada ja surmata nii loomi kui inimesi . </s> </p>
<p> <s> Creutzfeldt-Jakobi tõbe suudetakse hetkel täiesti kindlalt diagnoosida alles pärast haige surma , kui ajus toimunud muutused on mikroskoobis nähtavad . </s> <s> Elupuhuseid diagnoosimeetodeid ja ravivõimalusi ( sh. teid , kuidas takistada prioonivalgu muutumist haigustekitajaks või kuidas valesti kokkuvolditud molekuli normaalseks tagasi voltida ) alles püütakse välja töötada . </s> </p>
<p> <s> <hi rend="rasvane"> “ Vinge vend ” </hi> </s> </p>
<p> <s> Tõvestavad prioonid on äärmiselt vastupidavad . </s> <s> Neid ei hävita mitu tundi kestev keetmine , auruga steriliseerimine ega keemilised desinfektsioonivahendid . </s> <s> Näiteks kirurgiriistu pole võimalik prioonidest puhastada , mida tuleb arvestada eriti ajuoperatsioonide läbiviimisel . </s> </p>
<p> <s> Prioonide levikuteed ei ole veel kaugeltki selged . </s> <s> Kõige tõenäolisemalt nakatutakse veiserupskeid ( eriti aju ) sisaldavate toiduainete kaudu . </s> <s> Kuid oht võib peituda ka lambalihas , sest katsed näitavad , et lisaks inimesele ohutule skreibile võivad lambad ka veistehullusesse nakatuda , haigustunnuste alusel neil kahel aga vahet teha pole võimalik . </s> <s> Lisaks sellele on USA teadlased omakorda hoiatanud , et kuigi sead , kanad ja kalad veistehullusesse ei haigestu , võivad tõvestavad prioonid nende kudedes paljuneda . </s> <s> Loomasöödasse sattudes aga võib näiliselt terve loom nakkusallikaks osutuda ja näiteks ameeriklased nõuavadki loomajahu kasutamise täielikku keelustamist . </s> </p>
<p> <s> Oht võib varjuda ka konservveres , sest tõvestavaid prioone on leitud inimese immuunsüsteemi rakkudes põrnas , ussjätkes , mandlites , vere valgelibledes . </s> <s> Kui ohtlik võib olla vereülekanne , seda ei tea praegu keegi . </s> <s> USA-s , Kanadas , Jaapanis ja Saksamaal kehtestati 2000. aasta suvest eeskirjad , mille kohaselt doonoriks ei sobi inimesed , kes on 1980. aastail kauem kui kuus kuud veistehullusest haaratud Suurbritannias viibinud . </s> </p>
<p> <s> Prioonide kohta pole teada ka see , kui pikk on nende poolt põhjustatava haiguse peiteaeg , kui palju veistehulluse tekitajaid läheb vaja inimese nakatamiseks või näiteks kui ohtlik on tapaloomade naha ja luude kollageenist valmistatav zh ! elatiin . </s> <s> Želatiini tootmisel kasutatakse väga agressiivseid aineid , mistõttu Euroopa Želatiinitootjate Ühing peab nakkusohtu väga väikeseks , kuid kindlalt eitada seda ei saa . </s> <s> Ka Euroopa Liidu teaduskomisjon leiab , et zh ! elatiini tootmisel hävib küll enamik prioone , kuid mitte kõik . </s> <s> Niisiis on oht olemas . </s> <s> Želatiini leidub aga teatavasti kummikarukestes , tarretistes , sültides , aga ka tablettides jm. </s> <s> Maailma Tervishoiuorganisatsioon ja mitmed teised teadusasutused on siiski üksmeelel selles osas , et piimaga veistehullus edasi ei kandu ning piimatooted on ohutud . </s> </p>
<p> <s> <hi rend="kaldkiri"> Harri Jänes ( 1925 ) on meditsiinikandidaat , tuntud meditsiinipopulariseerija . </hi> </s> </p></div2>
      </div1>
      <div1 type="ajakirjanumber">
        <head> Horisont 1 , 2001 </head>
        <div2 type="artikkel"><head> Muinasaja kella kruttides </head>
<p> <bibl> <author> <s> Jüri Peets </s> </author> </bibl> </p>
<p> <s> Viimasel ajal on märgata ootamatult suurt sebimist muinasteaduse ja muinasaja ümber . </s> <s> Sensatsiooni tekitasid nii väidetavalt Eesti vanima muinasasula avastamine Pärnumaal Reiu jõe suudme lähedal ( Lodja ) kui ka 19. sajandi lõpul Puurmani lähedalt leitud kahe mammutihamba üllatavalt noored dateeringud . </s> </p>
<p> <s> Ajalehtedes , ajakirjades ja internetis ilmus kümneid teemakohaseid artikleid ja arvamusavaldusi . </s> <s> Nii “ lodjamammuti ” sensatsiooni kui ka sellest sündinud ebakompetentse müra lähtekoht on üks - leidude vanuse määramine ehk dateerimine ja saadud tulemuste kahjuks mitte alati korrektne interpreteerimine . </s> <s> Meedia hambusse sattunult hakkasid lugupeetud kolleegide Aivar Kriiska ja Lembi Lõugase poolt algselt esitatud arvamusavaldused ja faktid elama oma elu ning muutusid üldsuse jaoks mõneti desorienteerivaks . </s> <s> Nii näiteks olid 29. oktoobri saate “ Hommikutelevisioon ” reporteri suu läbi meie vanimad asulad muutunud juba 12 000 aastat vanaks , Tallinna Pedagoogilise Ülikooli üliõpilased usuvad oma Eesti esiajalugu puudutavates arvestustöödes , et mammut oli tähtis lihaloom ning tema võhad tööriistade materjal jne. </s> <s> Selle põhjuseks on tõsiasi , et keskmisele mittespetsialistist kodanikule jääb meelde eelkõige “ tõeline uudis ” ehk nagu ütleb oma “ Pisiblufi käsiraamatus ” Paul Bahn : Kuna väga vähesed kainelt esitatud avastused ei tekita keskmises televaatajas või kõmulehelugejas enamat laiast haigutusest , peab neid riietama blufirõivastesse : esimene , vanim , suurim kõige paremini säilinud … Loodetavasti teeb aeg ja lisanduv teave oma töö ning sensatsioonist saab heas mõttes “ laia haigutust tekitav ” tõsiasi . </s> </p>
<p> <s> <hi rend="rasvane"> Ettekujutused jäävad kitsaks </hi> </s> </p>
<p> <s> Muinasaega mõõtvateks “ kelladeks ” on mitmesugused dateerimismeetodid . </s> <s> Alates arheoloogiateaduse tekkimisest ( 19. sajandi esimene pool ) kuni tänaseni on üheks põhiliseks probleemiks olnud muististe dateerimine . </s> <s> Arheoloogia algpäevil oli asi lihtne - kõik maa seest leitu tuli paigutada kuude või seitsmesse aastatuhandesse , mis lahutas toonaseid uurijaid maailma loomisest . </s> <s> Sinna pidid ära mahtuma nii mammutid ja ninasarvikud , kelle luid siin-seal leiti , Egiptuse hiilgus ja langus , Rooma impeerium kui Karl Suur . </s> <s> Sellest ajast on arheoloogia terminoloogias veel tänaseni kasutusel termin kelt ehk keldi kirves lihvitud kivikirve tähenduses . </s> <s> Nimelt omistati need Euroopas rauaaja alguses ilma teinud keldi elanikkonnale , keda , erinevalt tsiviliseeritud roomlastest , peeti barbariteks , kellele kivikirves just paras . </s> <s> Muid võimalusi ei osatud näha . </s> </p>
<p> <s> Õige pea tegi aga erakollektsioonidesse ja muuseumidesse kogunenud materjal oma korrektuuri . </s> <s> Senine “ ühekihiline ” ettekujutus muinasajast jäi kitsaks ning sundis taas pöörama pilgu antiigist pärineva kivi- , pronksi- ja rauaajastu ideele , mis taani arheoloogi Christian J. Thomseni poolt 1819. aastal praktikasse juurutatult püsib põhimõtteliselt tänapäevani . </s> <s> Kiviaeg ise on jagunenud veel kolmeks - vanem , keskmine ja noorem , millest esimene hõlmab inimajaloost ( ligi 2 miljonit aastat ) lõviosa . </s> <s> Võrdlemise ja eraldamise teel jõuti kolmeperioodisüsteemini . </s> <s> Kui siis võrdlusmeetodit hakkas toetama geoloogiast üle võetud stratigraafia ( üheaegselt eseme materjali ja kujuga hakati tähele panema ka nende paiknemist maapinna kihtides ) ning Oscar Monteliuse pool sõnastatud ja ellurakendatud tüpoloogiline printsiip , oli arheoloogia omandanud uue tõhusa relva võitluses aja saladustega . </s> </p>
<p> <s> Need meetodid ja printsiibid koos klassikalise arheoloogia edusammude , egiptuse hieroglüüfide ja kiilkirja deshifreerimise ning antiik- ja keskaja kirjalike allikate üha laiema kasutamisega kaevamistel leitu interpreteerimisel võimaldasid luua muististe ja muinasesemete suhtelise kronoloogia , st. oli võimalik määrata leidude ja leiukomplekside vanust üksteise suhtes . </s> <s> Probleemiks jäi nende absoluutne dateerimine , mis tähendab nende vanuse määramist alates tänapäevast . </s> </p>
<p> <s> Esimeseks loodusteaduslikuks meetodiks , mis võis anda vastuse sellele küsimusele , oli paleomagnetismi ( ka arheomagnetismi ) meetod , mida katsetati veidi enam kui 100 aastat tagasi geoloogiliste sündmuste dateerimiseks . </s> <s> Meetod põhineb mineviku ja tänapäevase Maa magnetvälja erinevuste võrdlemisel . </s> <s> Kõrgel temperatuuril kaotavad rauasisaldusega osakesed mineraalides , sh. savis oma magnetilisuse . </s> <s> Jahtudes orienteeruvad nad vastavalt Maa magnetväljale ning omandavad ka selle hetke väljatugevuse . </s> <s> See nn. jääkmagnetism on väga püsiv . </s> <s> Uuritava proovi taaskuumutamisel ja jahutamisel on võimalik määrata erinevus mineviku ja tänapäevase magnetvälja vahel . </s> <s> Teades välja muutumist ajas , on võimalik proovi dateerida , eeldusel muidugi , et selle orientatsioon on fikseeritud in situ . </s> <s> Arheoloogias kasutas seda esmakordselt itaalia teadlane G. Folgheraiter , kes avaldas 1896. aastal artikli etruski vaaside dateerimisest uue meetodi abil . </s> <s> Tänapäeval pakub see , tänu isotoopdateerimismeetodite arengule , suuresti küll vaid teadusajaloolist huvi . </s> </p>
<p> <s> <hi rend="rasvane"> Radioaktiivne kell </hi> </s> </p>
<p> <s> Praeguseks on välja töötatud ja katsetatud enam kui paarikümmmet erinevat “ minevikukella ” . </s> <s> Tähtsaim nendest on radioaktiivse süsiniku meetod . </s> <s> Radioaktiivne süsinik ( C14 , poolestusaeg 5570 aastat , joonis 1 ) tekib maa atmosfääri ülemistes kihtides , kus kosmilise kiirguse neutronid ( 1 ) “ löövad ” lämmastiku aatomist välja prootoni ehk vesiniku aatomi tuuma ( 2 ) . </s> <s> Selle reageerimisel hapnikuga moodustub süsihappegaas , milles tavalise süsiniku aatomi ( massiarv 12 ) asemel on radioaktiivne süsinik ( massiarv 14 ) . </s> <s> See seguneb atmosfääri alumistes kihtides tavalise süsihappegaasiga ja osaleb koos sellega süsinikuringes - taimedes tekib päikeseenergia toimel orgaaniline aine ( fotosüntees ) , mis satub kõigisse taimtoidulistesse ja edasi juba nendest toituvaisse organismidesse ( 3 , 4 ) . </s> <s> Selgroogsete puhul ladestub süsinik peamiselt luudes , kasvavates puudes aga selle viimase aasta kasvukihis , nn. aastarõngas . </s> <s> Sisemistesse kihtidesse seda enam ei sattu . </s> </p>
<p> <s> Organismide surmaga lakkab süsiniku ladestumine ja hakkab tiksuma “ radioaktiivne kell ” , mis mõõdab radioaktiivse süsiniku vähenemist orgaanilises aines ( 5 ) . </s> <s> Lähtudes C14 poolestusajast on tuletatud nn. süsinikuaasta , mis näitab radioaktiivse süsiniku hulka , mille võrra väheneb selle kogus mingis massiühikus süsinikus ( näiteks 1 g ) aasta jooksul . </s> <s> Seega on süsinikuaasta konstantne suurus , ei suurem ega väiksem . </s> <s> Objekti vanuse määramisel mõõdetakse kiirguse intensiivsust , mis väheneb 80 aasta jooksul umbes 1 protsendi võrra . </s> <s> Vastavalt uuritavas objektis mõõdetud kiirguse intensiivsusele on võimalik määrata teatud vea piires selle vanus aastates . </s> </p>
<p> <s> <hi rend="rasvane"> “ Lõputa puud ” </hi> </s> </p>
<p> <s> Kõik näis korras olevat ja 1947. aastal uue dateerimismeetodi esitanud W. F. Libby avastus krooniti 1960. aastal Nobeli preemiaga . </s> <s> Ometi hakkas just sellel ajal ilmuma publikatsioone , mis seadsid tolle teadusmaailmas juba oma koha leidnud minevikutunnetamise võimaluse kahtluse alla . </s> <s> Segaduse põhjustasid edusammud teise absoluutse dateerimismeetodi arengus . </s> <s> Selleks oli aastarõngasdateerimine ehk dendrokronoloogia , mis põhineb puude aastaste kasvukihtide ehk aastarõngaste loendamisel alates puu kasvama hakkamisest kuni tema langetamise aastani ( koorealune kiht ) . </s> <s> Aastarõngad loetakse ja mõõdetakse uuritavast tüvest saetud kettalt või spetsiaalse õõnespuuriga võetud umbes 0,5 cm jämeduselt südamikult . </s> <s> Kuna aastarõngad on erineva laiusega , on võimalik leida nende kattumisalad varem langetatud puude aastaringidega ( overlapping ) . </s> <s> Selleks võetakse esmalt proovipalad elavatest pikaealistest puudest ja vanadest ehitusjäänustest , hiljem sobitatakse skaalasse üha kaugemasse minevikku ulatuvaid fossiilseid tüvesid . </s> <s> Saadud skaala piirkond , mille rõngaste laiused kattuvad uuritava puiduproovi omadega , annabki võimaluse määrata selle vanust , säilinud koorealuse kihi korral koguni puu langetamise aega ja seda aastase täpsusega ! </s> </p>
<p> <s> Kui lõunapoolsetes kuuma ja kuiva kliimaga piirkondades mõjutab aastarõngaste laiust põhiliselt sademete hulk , siis põhjapoolses metsavööndis sõltub puude kasv eelkõige vegetatsiooniaja temperatuurist . </s> <s> Hilise kevade ja jaheda suvega aastatel on aastarõngad kitsamad ja vastupidi . </s> <s> Mõnikord võis kevadel puu kasv tagasi tulnud talve tõttu koguni katkeda . </s> <s> Suve edenedes jätkas puu loomulikult kasvamist , aastakihti tekkis aga õhuke tume vöönd - nn. valerõngas . </s> <s> Kogenematu silm võib selle pahatihti täie ette võtta . </s> <s> Seega on aastarõngastega tüvi omamoodi meteoroloogiliseks atlaseks , mille abil on võimalik kombata ka sajanditetaguste aastate hingust . </s> </p>
<p> <s> Klimaatiliste tingimuste piirkondlikud eripärad piiravad valminud dendroskaalade kasutusvõimalusi laiemas maastaabis . </s> <s> Seetõttu on näiteks Soomes koostatud seitsme erineva piirkonna aastarõngasarjad . </s> <s> Eestis on enamvähem kasutuskõlblikud skaalad olemas Tallinna ja mingil määral ka Tartu kohta . </s> <s> Kui näiteks Soome ja Loode-Vene ( Novgorod , Pihkva ) aastarõngasarjad ei ületa oluliselt keskaja künnist , on Kesk-Euroopas ( tänu Saksamaa soodest leitud tammetüvede “ kokkupanekule ” ) praeguseks saadud juba enam kui 10 000 aasta taha ulatuvad pidevad read , mida kujundlikult võiks nimetada “ lõputa puuks ” . </s> </p>
<p> <s> <hi rend="rasvane"> Vastuolud </hi> </s> </p>
<p> <s> Dendrokronoloogia täpsus tekitas kiusatuse radiosüsinikmeetodi kontrollimiseks . </s> <s> Selleks eraldati “ lõputa puu ” aastarõngad ja nende kiirgusintensiivsused mõõdeti ükshaaval ( praktikas viie kaupa koos ) . </s> <s> Selgus , et radioaktiivse süsiniku ladestumine polnud aastate lõikes sugugi ühtlane , nagu oletas Libby , vaid erines oluliselt keskmisest tulemusest . </s> <s> Viimasel aastatuhandel oli selle kogus väiksem , kaugemas minevikus aga oluliselt suurem , mistõttu ka süsinikaastates oli objekt tunduvalt noorem , kui seda näitasid aastarõngasdateeringud . </s> </p>
<p> <s> Vastuolust ülesaamiseks hakati uuritava objekti kiirgusintensiivsust kalibreerima puu aastarõngaste analüüsil saadud tulemustega . </s> <s> Nii selgitati välja aastate vahemikud , millesse sobis suurema või väiksema tõenäosusega uuritavast proovist mõõdetud kiirgusintensiivsus ( nn. dendroparandus ) . </s> <s> Vastavalt sellele hakati objektide dateeringuid esitama skaalas enne ja pärast Kristuse sündi ( BC ja AD ) , kusjuures objekti tõenäoline vanus langes vahemikku mõnest sajast kuni tuhande ja enama aastani . </s> <s> Seega asendati süsinikaastate näiline täpsus ( näiteks +/- 50 aastat ) kalibreeritud aastate usaldusväärsusega . </s> </p>
<p> <s> Kiviaja dateerimisel on isegi tuhandeaastane tõenäosusvahemik enam-vähem rahuldav . </s> <s> Samas oleks näiteks Pulli asula ajastamise kuue sajandiline täpsus absurdne hilisema perioodi puhul , sest näiteks Jüriöö ülestõus ( 1343 ) ja Kurski tankilahing ( 1943 ) paikneksid sellisel juhul samas tõenäosuse kategoorias . </s> </p>
<p> <s> <hi rend="rasvane"> Emad ja tütred </hi> </s> </p>
<p> <s> Kuna kalibreeritud aastatel on oma suurim ja väikseim väärtus ning selles vahemikus on iga aasta ette antud tõenäosuste ( 68,3 või 95,4 protsenti ) piires võimalik , ei saa objekti vanust esitada mingi kindla Gregoriuse kalendri aastaga , vaid vahemikuga , millesse ta võiks langeda . </s> <s> See aga toob kaasa ohu , et tulemusi kasutaval uurijal tekib kiusatus esitada vastavalt oma suvale kas maksimaalselt vanem või noorem tulemus stiilis “ kellele meeldib ema , kellele tütar ” . </s> <s> See tendents avaldus kahjuks ka viimase aja sensatsioonides : leitud muinasasula esitati võimalikult vanana , mammutihammas aga noorena . </s> </p>
<p> <s> Dendrokalibreeringu näiteks olgu graafik Pulli asulast ( oli Lodja asula dateerimise aluseks ) vanusega süsinikaastates 9600 +/- 120 aastat “ enne sündmust ” ( BP ) . </s> <s> Viimane märge tähendab 1950. aastat , mis on võetud süsinikdateeringute lähtekohaks . </s> <s> Hiljem lõid tööstussaastatus ja tuumakatsetused atmosfääri looduslikud protsessid lootusetult sassi . </s> </p>
<p> <s> Graafikult ( joonis 3 ) saame lugeda , et 68,3 protsendise tõenäosusega pärineb proov vahemikust 9205 - 8805 BC , mis tänapäevast tagasi lugedes annaks selle vanuseks 11 205 -10 805 aastat . </s> <s> 95,4 protsendise tõenäosusega langeks proov vahemikku 9 250 - 8 630 BC ( 11 250 - 10 630 ) . </s> <s> Nagu näeme on ajaline kõikumine üsna suur - üle 600 aasta ( mammutihambal isegi üle 1000 aasta ) . </s> <s> Rõhutan veel kord , et etteantud tõenäosuse piires pole välistatud ükski aasta selles vahemikus . </s> <s> Ka kiviaja ajakülluses annab 600 aastat palju võimalusi . </s> <s> Näiteks isegi vaid viiekilomeetrise aastamatka puhul oleks see 3000 kilomeetrit ! </s> <s> Pulli ja Lodja asulakohtade vahe on aga kõigest 5 kilomeetrit . </s> <s> Niisiis on antud juhul tegemist pigem sama seltskonna sesoonsete asulakohtadega ning seega samaaegsetega - jahi- ja kalastuspiirkonnad olid ( ja on ) küttidel-kaluritel väga suured . </s> </p>
<p> <s> Vaevalt toob ka uus dateering midagi kardinaalselt uut - sõber dendroparandus silub väikesed lahknevused ilusti ära . </s> <s> Inimese ja mammuti kohtumisele Eestimaa pinnal ( viimasele letaalsete tagajärgedega ) ei osuta ükski arheoloogiline leid . </s> <s> Juba Kunda asula ajal fossiilne ( paarkümmend tuhat aastat vana ) võhakild Lammasmäelt oli aga kindlasti kõlbmatu materjal millegi asjaliku valmistamiseks . </s> </p>
<p> <s> C14-analüüside juures tuleb alati arvestada võimalikke tehnilisi vigu ( saastatus jms. ) , seda eriti üliväikeste proovikoguste juures , mida tänapäeval kasutatakse kiirendianalüüsis . </s> <s> Seetõttu on suuri proovikoguseid nõudva klassikalisel meetodil saadud tulemused alati usaldusväärsemad . </s> </p>
<p> <s> Kas dendroparanduse ja koos sellega “ laiaksvenitatud ” dateeringu kasutamine teeb arheoloogia keskmisele kodanikule arusaadavamaks või ei , on raske vastata . </s> <s> Igal juhul võttis see aga arheoloogidelt võimaluse ainult radiosüsinikdateeringutele tuginedes seostada ühte või teist objekti ja selle erinevaid ( põlengu ) kihte mõne konkreetse sündmusega kroonikaraamatust . </s> </p>
<p> <s> <hi rend="rasvane"> Rajajooni </hi> </s> </p>
<p> <s> 1836 - Christian J. Thomsen avaldab trükis oma kolmeperioodisüsteemi - kivi- , pronksi- ja rauaaeg . </s> </p>
<p> <s> 1844 - Boucher de Perthes avastab paleoliitilisi tööriistu Abbevilles , stratigraafia praktiline kasutamine arheoloogias . </s> </p>
<p> <s> 1850. aastad - Jens J. A. Worsaae formuleerib mitmes teoses võrdleva arheoloogia põhimõtted . </s> </p>
<p> <s> 1885 - Oscar Montelius periodiseerib Põhja-Euroopa pronksiaja , tüpoloogilise printsiibi formuleerimine . </s> </p>
<p> <s> 1896 - G. Folgheraiter avaldab artikli etruski vaaside dateerimisest arheomagnetismi meetodil , esimene katse arheoloogiliste objektide dateerimiseks absoluutses skaalas . </s> </p>
<p> <s> 1916 - Ludvig von Post formuleerib õietolmuanalüüsi ( plünoloogia ) printsiibid . </s> <s> Setete stratigraafiline liigendamine õietolmu koostise muutuste põhjal , mis annab võimaluse määrata nende suhtelist vanust . </s> <s> ( Eestis võtab meetodi kasutusele P. Thomsen 1925. aastal . ) </s> <s> Sette eri kihistuste radiosüsinikanalüüsid võimaldavad praegu määrata nende absoluutset vanust . </s> </p>
<p> <s> 1929 - Andrew E. Douglass formuleerib dendrokronoloogia printsiibid ja informeerib töö esialgsetest tulemusest - USA edelaosas on saadud 1200-aastane “ lõputa puu ” . </s> </p>
<p> <s> 1947 - Willard F. Libby esitab radiosüsinku analüüsi põhimõtted . </s> </p>
<p> <s> 1963 - Emil T. Hall esitab termoluminestsentsi meetodi põhimõtted ja esmased tulemused . </s> <s> Meetodi abil on võimalik määrata keraamika absoluutset vanust . </s> </p>
<p> <s> <hi rend="kaldkiri"> JÜRI PEETS ( 1952 ) on arheoloog , Ajaloo Instituudi geoarheoloogia ja muinastehnoloogia labori juhataja . </hi> </s> </p>
<p> <s> <hi rend="rasvane"> Joonised trükinumbris : </hi> </s> </p>
<p> <s> Joon. 1. Radioaktiivse süsiniku ringkäik looduses ( C. W. Cerami järgi ) . </s> </p>
<p> <s> Joon. 2. Nii sünnib kalender . </s> </p>
<p> <s> Joon. 3. Pulli asula C14-dateeringu dendroparandusgraafik . </s> <s> Punktiirjoonte alla jäävad erinevad tõenäosuspiirkonnad . </s> </p>
<p> <s> Joon. 4. Muistsete küttide ja kalurite jahi- ja kalastuspiirkonnad olid väga suured . </s> </p>
<p> <s> Joon. 5. Ilmselt ei muutunud jääajajärgsel Eestimaal inimene mammutile kunagi tervistkahjustavaks . </s> </p></div2>
      </div1>
      <div1 type="ajakirjanumber">
        <head> Horisont 1 , 2001 </head>
        <div2 type="artikkel"><head> Maimonidese ja Spinoza rahvas </head>
<p> <bibl> <author> <s> Kalle Kasemaa </s> </author> </bibl> </p>
<p> <s> Vahemere idakallast vapustab konflikt juutide ja araablaste vahel . </s> <s> Ometigi ei kanna ka juudi rahvas sugugi ühesugust ajaloolist kogemust . </s> <s> Eestlastelegi tuntud Ida-Euroopa ( aškenazi ) juutide kõrval on Euroopas elanud ka näiteks sefaradi juudid , kes tänapäeva Iisraelis on aga sattunud vaeslapse ossa , ehkki nad moodustavad poole riigi juudi elanikkonnast . </s> <s> Ent just Hispaania juudi kultuur oli see , mis omal ajal tungis välja religiooni seatud piiridest ning kohtus kristliku , veel sagedamini aga araabia mõtlemisega , milles oli talletunud suur osa kreeka mõttetarkuse ja teaduse pärandist . </s> </p>
<p> <s> <hi rend="rasvane"> Kes on kes Iisraelis ? </hi> </s> </p>
<p> <s> 1948. aastal tekkinud Iisraeli riigi elanikkond on kõike muud kui homogeenne . </s> <s> Seal elab araablasi ( peaaegu 20% ) - kelle hulgas on muhameedlasi , kristlasi ja druuse , samuti tšerkesse jt. rahvusi . </s> <s> Põhielanikkond ( juudid ) jaguneb religiooni poolest rabaniitideks ja karaiitideks ( ei tunnista Piibli kõrval muid religiooniürikuid ) ning samaarialasteks , kes peavad pühakirjaks ainult Piibli viit esimest raamatut , kuid kellel on rikkalik , omaette kirjaviisis ning mitmes keeles kirjandus . </s> <s> Egiptusest ja vähemal määral Lähis-Ida maadest tulnud karaiitide arv ei ületa paarikümmet tuhandet , samaarialased aga on alati elanud Iisraelimaal , nende arv pole kunagi suur olnud ning tänapäeval on neid mõnisada . </s> <s> Juutidest moodustavad ülekaaluka enamuse rabaniitlikud juudid , kes aga etniliselt jagunevad mitmesse rühma : etioopia , jeemeni , pärsia , buhhaara , kaukaasia , Kesk- ja Ida-Euroopa ( aškenazi ) ning sefaradi juudid . </s> <s> Enamik juute on asunud Iisraeli viimase poole sajandi vältel . </s> </p>
<p> <s> <hi rend="rasvane"> 1000 põgenikku päevas ! </hi> </s> </p>
<p> <s> 19. sajandi keskpaiku elas Türgi võimu all olevas Palestiinas , vanast ajast pühaks peetavates linnades , umbes 10 000 juuti . </s> <s> 19. sajandi lõpul ja 20. sajandi esimesel poolel Euroopat tabanud repressioonide tõttu asus Palestiinasse mitu ümberasujate lainet , kusjuures tulnukate päritolu , maailmavaade või usklikkus oli vägagi eripalgeline . </s> <s> Iisraeli riigi asutamise ajaks oli Palestiinas ligi 700 000 juuti 70 maalt , lisaks sellele 100 000 juuti DP-laagritest Saksamaalt ja Austriast ning Briti laagritest Küprosel . </s> <s> 1948. aastaks oli Iisraeli koondunud üle 30 000 juudi Türgist ning üle 40 000 ( kõik , kes Teises maailmasõjas olid ellu jäänud ) Bulgaariast ja Jugoslaaviast . </s> <s> Vähem kui kolme aasta jooksul lisandus 35 000 juuti Marokost , Tuneesiast ja Alzeeriast . </s> <s> Kahe aastaga saabus ligi 90 000 juuti Rumeeniast . </s> <s> 1950 algas väljaränd Ungarist , 3000 inimest kuus . </s> <s> Ühe aasta jooksul lisandus peaaegu 30 000 Poola juuti ning aastatel 1950 1951 transporditi lennukitega Iisraeli 120 000 Iraagi juuti . </s> <s> Jeemeni juudid ( juudi laste suremus Jeemenis oli 800 tuhande kohta , orvuks jäänud lapsed sunniti astuma islami usku ) põgenesid Adenisse ning toodi sealt Iisraeli , 1949. aasta lõpuks sai neid ligi 50 000. </s> <s> Pärast seda jätkus juutide ümberasumine Iisareli Lähis-Idast , Põhja-Ameerikast , Euroopast ja Ameerikast . </s> <s> 1952 saabus Iisraeli 1000 põgenikku päevas . </s> <s> Viimase aastakümne jooksul on Iisraeli asunud üle poole miljoni inimese endise N. Liidu aladelt ( kes väga lärmakalt nõuavad endale erilisi eesõigusi , näiteks vene keele ametlikku kasutamist ) . </s> </p>
<p> <s> <hi rend="rasvane"> Piiblis ühel korral </hi> </s> </p>
<p> <s> Tublisti poole - või isegi rohkem - Iisraeli juudi elanikkonnast moodustavad sefaradi juudid . </s> <s> Nimetus tuleneb heebreakeelses Piiblis ühel korral esinevast sõnast Sefarad , mis juudi traditsiooni järgi tähendab Hispaaniat . </s> </p>
<p> <s> Juudi pärimuse kohaselt tekkisid muistsel Iisraelil sidemed Hispaania aladega juba 10. sajandil e.m.a. - ajal , mil valitses kuningas Saalomon , kes arendas meresõitu ja väliskaubandust . </s> <s> Ajalooliselt tõestatuks neid sidemeid siiski pidada ei saa . </s> <s> Küll on aga kindel , et Elvira kirikukogul Hispaanias 4. sajandil olid kõne all kristlaste ja juutide suhted . </s> <s> Samuti on teada , et läänegootide võimu all olevas Hispaanias võeti 5.-8. sajandini ( pärast seda , kui gootide kuningas oli astunud katoliku usku ) vastu juutide-vastaseid seadusi . </s> </p>
<p> <s> <hi rend="rasvane"> Juudi traditsioon ja araabia tsivilisatsioon </hi> </s> </p>
<p> <s> 8. sajandist , kui muhameedlikud araablased ja berberid hõivasid Pürenee poolsaare , hoogustus sefaradi juutide kultuuriline elu . </s> <s> Mõne sajandi jooksul tõusis juudi kultuur enneolematule kõrgusele . </s> <s> Silmapaistvateks keskusteks said Córdoba , Toledo ja Granada . </s> <s> Esimest korda juudi rahva ajaloos tehti katset ühendada religioosne pärimus filosoofiateadusega . </s> <s> Juutidel oli tähtis koht Hispaania araabia ühiskonnas : tihti olid nad ülikute nõuandjateks , ihuarstideks ja rahandusministriteks . </s> <s> Granadat nimetati araabia keeles juudi linnaks , ning suur osa juudi luuletajate , filosoofide ja teoloogide teostest on kirjutatud araabia keeles . </s> <s> Hispaania araabiakeelsetel juutidel õnnestus luua omanäoline süntees juudi traditsioonist ja araabia tsivilisatsioonist . </s> </p>
<p> <s> <hi rend="rasvane"> Islamifanaatikute ja kristlaste surve all </hi> </s> </p>
<p> <s> Juudi kultuuri kuldne ajastu Hispaanias lõppes 12. sajandil Põhja-Aafrikast sisse tunginud rangete islamifanaatikute Almohaadide surve all . </s> <s> Hulgaliselt juute asus ümber rekonkista käigus üha kasvavatele kristlaste aladele . </s> <s> Esialgu võeti neid kristlikus Hispaanias hästi vastu , kuid ajapikku kasvasid pinged , mille juures mängisid oma osa ka sotsiaalsed ja poliitilised tegurid . </s> <s> 13. sajandil nõudsid dominiiklased tsensuuri kehtestamist kõigi heebreakeelsete raamatute üle ning juute hakati avalikest ametitest välja tõrjuma . </s> <s> 1391 puhkesid ulatuslikud juutide tagakiusamised Sevillas ja Andaluusias ; sunniviisiliselt ristituid , nn. narraane kahtlustati esivanemate usust kinnipidamises ning nende vastu seati sisse inkvisitsioon . </s> <s> 1492 andis kuningas Ferdinand edikti , mille kohaselt kõik juudid pidid kolme kuu jooksul laskma end ristida või lahkuma jäädavalt maalt , kaasa võtta polnud lubatud raha ega väärisesemeid . </s> <s> Maalt lahkunute arvu kohta pole täit kindlust : tolleaegsed ajaloolased kõnelevad 40 000 , 300 000 , koguni 800 000 või miljonist ( tänapäeval arvatakse , et väljasaadetuid oli 150 000-200 000 ) . </s> <s> Paljud põgenikud siirdusid naaberriiki Portugali , ent poliitilistel kaalutlustel andis ka Portugali kuningas Manuel 1496 korralduse 100 000 juudil - mis moodustas 16 protsenti elanikkonnast - maalt lahkuda . </s> <s> Portugalist aasta jooksul mitte lahkunutele korraldati sunniviisiline ristimine ning 15. sajandil langes neid hulgaliselt inkvisitsiooni ohvriks . </s> <s> Ometi on praegugi , viis sajandit pärast juudiusu keelustamist , Baleaari saartel ja Kataloonias säilinud mõningad juudi kombed , nagu sealiha söömisest hoidumine , liha soolamine juudi tavade kohaselt jms. </s> </p>
<p> <s> <hi rend="rasvane"> Oma kogudused , oma raamatud , oma sünagoogid </hi> </s> </p>
<p> <s> Põgenikud Hispaaniast ja Portugalist asusid Türgi riigi aladele ( kus neid kahel käel vastu võeti ) , Hollandisse , Lõuna-Prantsusmaale , Itaaliasse , Damaskusesse ja Egiptusesse . </s> <s> Kuid kõige enam asus neid ilmselt Marokosse , Alzeeriasse , ja Tuneesiasse Põhja-Aafrikas , ning seda eelkõige selle piirkonna läheduse tõttu , aga ka seepärast , et Põhja-Aafrika araabiakeelne keskkond sarnanes enim sellega , kust põgenikud pärit olid . </s> <s> Üleöö tekkisid juudi kogukonnad Sofias , Belgradis , Sarajevos , Izmiris , Korful ja Rhodosel . </s> <s> Sofia sünagoog matkis ehituslikult Toledo oma . </s> <s> Salonikis tekkisid Kastiilia , Aragoonia , Kataloonia , Toledo ja Lissaboni juutide kogudused . </s> <s> Põgenikud tõid kaasa hispaania kõnekeele ladino ehk täpsemalt djudezmo ( juudi-hispaania keel ) . </s> <s> Lastele anti endiselt eesnimesid nagu Vida , Buena , Flora , Estrella , Rosa . </s> <s> Levinud olid perekonnanimed nagu Benveniste , Montefiore , Toledano , Cordoso jms. </s> <s> Põgenikud rajasid iseseisvad kogukonnad ega sulanud kokku neis paigus varem elanud juutidega . </s> <s> Nad andsid välja omi liturgilisi raamatuid ning palvetasid oma sünagoogides . </s> <s> Iga kogudus püüdis säilitada oma traditsioonid ja eripära . </s> <s> Tekkis vastuolusid kohalike juutidega , mis võisid püsida sajandeid . </s> </p>
<p> <s> Suhted kohalike juutidega Euroopa linnades polnud teistsugused : Hamburgis , Antverpenis , Amsterdamis ja Londonis vaatasid sefaradid ülalt alla kohalikele aškenazi juutidele ning pidasid neid harimatuteks . </s> <s> Bordeaux's teatasid sefaradi juudid ametivõimudele , et neil pole mingit tegemist Elsassist tulnud jidišikeelsete aškenazi juutidega . </s> <s> Londonis ( aga samuti Marokos ) keelati abielusidemete sõlmimine kohalike juutidega . </s> </p>
<p> <s> <hi rend="rasvane"> Osmanite riigis , Ameerikas , Prantsusmaal </hi> </s> </p>
<p> <s> Hispaaniast ja Portugalist tulnud juudid andsid tohutu panuse Osmani riigi õitsengule . </s> <s> Nende kätes oli sultani poliitika ja diplomaatia , nad arendasid käsitööd ja tegelesid kaubandusega , eelkõige väliskaubandusega . </s> <s> 16. sajandil edendasid juudid Türgis kõiki teadusi , kaasa arvatud sõjaasjandus . </s> <s> Nende hulgas oli arste , õpetlasi , kirjanikke , luuletajaid . </s> <s> Juudid avasid töökodasid , kaevandusi , koole , tegelesid innukalt raamatute trükkimisega ( juudi trükikojas Marokos ilmus esimene trükitud raamat Aafrika mandril ) . </s> <s> Kuid esmajoones avaldus nende mõju intellektuaalses elus sellel maal , kuhu nad põgenikena olid asunud . </s> </p>
<p> <s> Ameerika mandrilgi panid esimestele juudi kogukondadele aluse just sefaradi juudid . </s> <s> 16. sajandil tuli Pürenee poolsaare riikidest Lõuna-Ameerikasse marraane , kellel sidemete tõttu Hollandi ja Vahemeremaade sefaradidega oli suur osa Lõuna-Ameerika majanduse arengus . </s> <s> Brasiiliast inkvisitsiooni eest põgenenud marraanid asutasid esimesed juudi kogudused Põhja-Ameerikas , millele alates 19. sajandist lisandusid aškenazi juutidest ümberasujad . </s> </p>
<p> <s> Pärast Iisareli riigi väljakuulutamisele järgnenud Vabadussõda ( 1948-1949 ) halvenes juutide olukord araabia maades ning juudid olid sunnitud sealt lahkuma . </s> <s> Suurem osa neist tuli Iisraeli , kuid hulgaliselt asus juute Põhja-Aafrika riikidest ka Prantsusmaale , millega sel piirkonnal olid lähiajaloos tihedad sidemed olnud , samuti Ameerika Ühendriikidesse ja Kanadasse . </s> <s> Suuruselt teine sefaradi juutide kogukond ongi tänapäeval Prantsusmaal . </s> </p>
<p> <s> <hi rend="rasvane"> Piiride ületamine </hi> </s> </p>
<p> <s> Hispaania juudi kultuur on rikkaliku juudi kultuuri üheks kõrgpunktiks . </s> <s> Elades vahetus läbikäimises kristlaste ja araablastega , said Hispaania juudid neilt mitmesuguseid mõjutusi ja väljakutseid . </s> <s> Tolle aja juudi kultuuri iseloomustab religioosse traditsiooni ja ilmaliku teaduse sõbralik kooseksistents . </s> <s> Tolle aja juudi õpetlased pole mitte ainult rabid ja kabalistid , õpetajad ja jutlustajad , vaid on samal ajal ka matemaatikud ja lingvistid , arstid , alkeemikud ja filosoofid . </s> <s> Juudi mõtlemine tungis välja religiooni seatud piiridest ning kohtus kristliku , veel sagedamini aga araabia mõtlemisega , milles oli talletunud suur osa kreeka mõttetarkuse ja teaduse pärandist . </s> <s> Erilisi tulemusi saavutasid Hispaania juudid usuteaduses , filosoofias , keeleteaduses ja luules . </s> <s> Võeti tarvitusele keerukaid araabia värsimõõte , ning peagi said need heebrea luulele omaseks ; kuid luulet ja teaduslikke töid kirjutati ka araabia keeles . </s> <s> Tolle aja luules tehakse vahet nelja perioodi vahel : </s> </p>
<p> <s> 1 ) 10. sajandi keskpaigast - 11. sajandi alguskümnenditeni , mil pandi alus tolle ajajärgu kirjandusele ; </s> </p>
<p> <s> 2 ) 1020-1150 : klassikaline periood , mil elasid luuletajad Šmuel Hanagid ( 993-1053 ) , Šelomo ibn Gabirol ( 1021-1058 ) , Moše ibn Ezra ( 1055-1140 ) ja Jehuda Halevi ( 1075-1141 ) ; </s> </p>
<p> <s> 3 ) 1150-1300 : klassika-järgne ajastu , mil kerkis esile hulgaliselt suuri nimesid , nende hulgas Abraham ibn Ezra ( 1092-1164 ) ja Jehuda Al-Harizi ( 1170-1235 ) ; </s> </p>
<p> <s> 4 ) languse aeg 1300-1492. </s> <s> Kuid luule kirjutamine ja väljapaistvate luuletajate esilekerkimine jätkus muidugi ka pärast seda . </s> </p>
<p> <s> Peale klassikaliseks saanud ning tihti ka liturgias kindla koha omandanud luuleteoste pärineb neilt autoritelt filosoofilisi ja teoloogilisi töid . </s> <s> Nii kirjutas Jehuda Halevi religioonifilosoofilise teose “ Kusari ” , kus võrreldakse filosoofi , kristlase , muhameedlase ja juudiusulise maailmavaateid . </s> <s> Šelomo ibn Gabirolilt pärineb tuntud poeem “ Kuningriigi kroon ” , milles autor arendab neoplatonistlikke ideid . </s> <s> Tema filosoofiliseks peateoseks aga on araabia keeles kirjutatud “ Elu allikas ” , mis tõlgiti peagi hispaania ja ladina keelde . </s> <s> Tõlgetes sai Ibn Gabirolist Avicebron ning sajandite vältel ei teatud , et tegemist oli juudi autoriga . </s> <s> Cordobas sündinud ja Egiptuses arstina tegutsenud Moše ben Maimon ehk Maimonides ( 1135-1204 ) kirjutas peale arvukate arstiteaduslike ja teoloogiliste tööde filosoofilise teose “ Eksinute juht ” , millest keskajal valmistati mitmeid tõlkeid . </s> <s> Halevi luule ja Maimonidese filosoofiaga saavutas keskaegne juudi kultuur oma kõrgpunkti . </s> <s> Hilisemate põlvede hinnangu järgi pole ( seaduseandjast ) Moosesest Mooses Maimonideseni olnud kedagi nendega võrreldavat . </s> </p>
<p> <s> <hi rend="rasvane"> Tugevad traditsioonid </hi> </s> </p>
<p> <s> Pärast juutide lahkumist Hispaaniast ja Portugalist kandus rikkalik luulepärand religioossete hümnide ja rahvalike laulude näol esmalt Türgi impeeriumi , kus see segunes kohalike muusikaliste traditsioonidega . </s> <s> Teise lainena juurdus see Marokos ning kolmandana Itaalias , Amsterdamis , Hamburgis ja Londonis , kus sellele liitusid läänemaise muusika mõjud . </s> <s> Kuid pidulikumates lauludes suurte pühade ajal on kõigis neis maades hoomatav hispaania-juudi romancero'de aluspõhi . </s> <s> Selles väljendub ilmekalt sefaradi juutide kollektiivne mälu , erinevalt aškenazi juutide meloodiatest Poolas , Saksamaal või Venemaal , kus asukohamaade traditsioonid on juudi kultuurile märksa suuremat mõju avaldanud . </s> </p>
<p> <s> <hi rend="rasvane"> Kabala ja müstika </hi> </s> </p>
<p> <s> Kuid eriomane pole sefaradi juutlusele ei kõrgetasemeline luule ega lennukas filosoofia või uurimused grammatika vallas . </s> <s> Eriomane on hoopiski tegelemine kabalaga , kus traagilisest elutundest lähtudes püütakse müstika abil leida vastus eksistentsiaalsetele küsimustele . </s> </p>
<p> <s> Kabala tekkis Provence'is Lõuna-Prantsusmaal vastukaaluks Aristotelese ratsionalistlikule filosoofiale , mille väljapaistvaks esindajaks paljude teiste seas oli olnud Maimonides . </s> <s> Provence'ist levis kabala lähedasesse Katalooniasse ning sealt ülejäänud Hispaaniasse . </s> <s> Hispaanias tegutsesid kabalistid Abraham Abulafia ( 1240-1290 ) , Josef ibn Gikatilla ( 1248 -1325 ) ning eelkõige Moše ben Šem Tov di Leon ( 1250-1305 ) , kellelt pärineb juudi müstika peateos “ Zohar ” ( “ Sära ” ) . </s> <s> Sajandite vältel sai “ Zohar ” määravaks juudi müstika edasisele arengule . </s> <s> Müstiline traditsioon elas edasi pärast juutide Hispaaniast väljakihutamist eelkõige Safedis Palestiinas , kus tegutsesid Moše Cordovero ( 1522-1570 ) , Isaak Luria ( 1534-1572 ) , Chajim Vital ( 1542-1620 ) ja paljud teised müstikud . </s> <s> Isaak Luria õpetuse järgi vajavad Jumal ja inimene teineteist , inimese osaks on aidata Jumalat võitluses esialgse täiusliku maailma taastamisel . </s> <s> Isaak Luria mõtted leidsid laialdast vastukaja hilisemas hasidismis Ida-Euroopas ning sealtkaudu ka Ameerika Ühendriikides ja Iisraelis . </s> <s> Toledos sündinud ning Safedis tegutsenud Josef Karolt ( 1488-1575 ) pärineb tänini kõigi juutide poolt tunnustatud religiooniseaduste kogu . </s> </p>
<p> <s> <hi rend="rasvane"> Vaid Benedictus Spinoza </hi> </s> </p>
<p> <s> Sattunud pahatihti üsna algelisse islami keskkonda Põhja-Aafrikas või Osmani riigis , kaotas sefaradi juutlus ajapikku oma sidemed ilmalike teaduste või filosoofiaga . </s> <s> Uues keskkonnas ei kerkinud esile uusi Maimonideseid või Gabirole ; ka usuteaduses omandas järk-järgult juhtiva koha aškenazi juutlus . </s> <s> Ainult Amsterdamis marraanide hulgas hingitses kunagine sefaradi juutide huvi filosoofia vastu : sealt pärineb Benedictus Spinoza ehk Baruch d'Espinoza ( 1632-1677 ) , kelle filosoofia jättis aga juutluse puutumata ning avaldas mõju valgustusajale ja saksa idealistlikule filosoofiale . </s> </p>
<p> <s> Olles oma juurtest ära lõigatud , pillatud laiali üksteisest sõltumatuteks kogudusteks üle kogu maailma , kaotas sefaradi juutlus alates 17. sajandist järk-järgult oma jõu . </s> <s> Juhtivateks keskusteks said Toledo , Córdoba ja Granada asemel Krakov , Vilno ja Odesa . </s> <s> Uute raskuspunktide läheduses kujunes Theodor Herzli ( 1860-1904 ) algatusel sionistlik ideoloogia , mille suurejooneliseks väljenduseks on peaaegu tühjale kohale tekkinud Iisareli riik . </s> </p>
<p> <s> <hi rend="rasvane"> Vaeslapsed </hi> </s> </p>
<p> <s> Iisareli riigis on sefaradi juudid sattunud vaeslapse ossa . </s> <s> Mõne aasta jooksul suurel arvul maale tulnud , olid nad sunnitud leppima ajutiste eluasemetega , mis paraku jäid püsima aastakümneteks . </s> <s> Pärit algelise elujärjega araabia maadest , tekkis neil kohanemisraskusi moodsas kõrgtehnoloogilises ühiskonnas . </s> <s> Euroopaliku võitleva eluhoiaku puudumine surus sefaradi juudid ühiskonnas äärealadele . </s> <s> Käsikäes madala haridustaseme ning töötusega levis kuritegevus ja prostitutsioon ( 1983. aasta andmetel langes 78 protsenti kuritegevusest sefaradi juutidele , 88 protsenti politseinikest ja 90 protsenti vangivalvuritest olid sefaradid ) . </s> <s> Ehkki sefaradi juudid moodustavad poole Iisareli juudi elanikkonnast , pole nad avalikes ametites võrdsel määral esindatud . </s> <s> Nii näiteks oli veel mõni aeg tagasi sajast arstist vaid kolm sefaradi päritolu , ministrite hulgas oli sefaradi juute kolm ( 16,6% ) , parlamendis oli neid 120st liikmest 27. </s> <s> Iisraeli ülikoolides moodustasid sefaradid 36-13 protsenti , sealjuures ainult 23 protsenti õigusteaduse üliõpilastest . </s> <s> Sefaradi juutide suhtes ei ilmuta aškenazi juudid sugugi mitte alati piisavalt mõistmist ja vastutulelikkust . </s> <s> Nii on küsitud , kas tõepoolest on tegemist ühe ja sama rahvaga , ning sefaradi juudist on saanud laisa , mahajäänud ja harimatu inimese sünonüüm . </s> <s> Shimon Peres on tunnistanud , et Põhja-Aafrika juudid on Iisraelis rajanud 30 uut linna või asulat ning et sionism , mis oli Kesk-Euroopa juutide soovunelm , on saanud tegelikkuseks Põhja-Aafrika juutide käte läbi . </s> </p>
<p> <s> Jääb loota , et Iisraeli ühiskond teadvustab endale sefaradi juutide probleemi , millele seni ei ole küllaldasel määral reageeritud . </s> <s> Viivitamine võib ennast valusasti kätte maksta . </s> <s> Üks juhtivaid Iisraeli päevalehti on tunnistanud , et pinged juudi kogukondade vahel on otsekui viitsütikuga pomm , mis ühel päeval võib plahvatada ( nii puhkesid vägivallaga seotud rahutused 1959 ja 1971 ) . </s> <s> Oleks loomulik , et dialoog aškenazi ja sefaradi juutide vahel , mis esmakordselt sai võimalikuks pärast aastat 1948 , leiaks süvenemist mõlemalt poolt ning viiks ühtse juudi rahva väljakujunemisele Iisraelis . </s> <s> Ajalooliselt on see paratamatu , sest sefaradide kuulsad keskused Saloniki ja Istanbul , Korfu ja Tanger ning teised on kadunud üksteise järel . </s> <s> Neile on jäänud üksnes Iisrael . </s> <s> Ent Iisraeli ühiskonnas peab tekkima laiem huvi rikka minevikupärandiga ja armetu olevikuga sefaradi juutide vastu . </s> <s> Seni on seda huvi olnud teenimatult vähe märgata , mida kajastab kas või sefaradi juutide vähene esinemine iisraeli ilukirjanduses ( meeldivaks erandiks selles suhtes on Abraham B. Jehošua romaan “ Härra Mani ” või Šulamit Hareveni “ Päevi näinud linn ” , Tallinn 1999 ) . </s> </p>
<p> <s> <hi rend="kaldkiri"> KALLE KASEMAA ( 1942 ) on Tartu Ülikooli õppejõud . </hi> </s> </p></div2>
      </div1>
      <div1 type="ajakirjanumber">
        <head> Horisont 2 , 2001 </head>
        <div2 type="artikkel"><head> Uued kuud </head>
<p> <s> Hiidplaneet Jupiteri kuude arv tõusis 2000. aastal 17-lt 28-le . </s> <s> David Jewitt Havai ülikooli uurimisgrupist viis vastavd uurimused läbi Mauna Kea 2,2 -meetrise teleskoobiga . </s> <s> Üheteiskümnest leitud kuust olid kümme täiesti tundamatud , ühte oli varem nähtud . </s> <s> Avastatud kuude läbimõõdud jäävad 3 ja 8 kilomeetri vahele . </s> <s> Kõik need kuud tiirlevad Jupiterist suhteliselt kaugel ning nende orbiitide tasandid on Jupiteri orbiidi tasandi suhtes kaldu . </s> <s> Avastatud kuudest kaks tiirlevad ülejäänute suhtes vastassuunas . </s> <s> Uued kuud on Jupiteri mõjusfääri sattunud ilmselt planeedi varajases elueas , ainult nii saab seletada tagurpidi tiirlevaid kuusid . </s> </p>
<p> <s> Tšiili , Havai ja Arizona astronoomide ühistööna avastati omakorda kuus uut Saturni kaaslast , mille läbimõõdud jäävad 10 kuni 50 kilomeetri vahele . </s> <s> Avastatud taevakehad tiirlevad ebastabiilsetel orbiitidel umbes 15 miljoni kilomeetri kaugusel planeedist . </s> <s> Saturni kuude üldarv tõusis sellega 24-ni . </s> </p>
<p> <s> <hi rend="kaldkiri"> Bild der Wissenschaft </hi> </s> </p>
<p> <s> <hi rend="rasvane"> Närvirakkude ja räni sümbioos </hi> </s> </p>
<p> <s> “ Inimlik ” arvuti või inimene , kes kannab ajus kiipi - kas see on tulevikumuusika ? </s> <s> Peter Fromherzil Martinsriedi Max Plancki instituudist õnnestus möödunud aasta oktoobris panna koos töötama kaks närvirakku ja ränikiip . </s> <s> Kiibilt lähetati signaal esimesele rakule , see edastas selle teisele rakule ning too saatis signaali omakorda tagasi kiibile . </s> <s> Järgmisena kavatseb teadlane luua juba mitmest neuronist koosnevaid närvivõrke , kus sünapside asukohad on täpselt kindlaks määratud . </s> <s> Nende võrkude toimimist tahab ta kiipide abil jälgida ja kontrollida . </s> <s> Mis valdkonnas Fromherzi uuringute tulemusi tulevikus rakendada saab , selles osas on teadlane ise siiski ettevaatlik . </s> </p>
<p> <s> <hi rend="kaldkiri"> Bild der Wissenschaft </hi> </s> </p>
<p> <s> <hi rend="rasvane"> Katseloomad inimkonna teenistuses </hi> </s> </p>
<p> <s> Saksamaal kasutati 1999. aastal tunduvalt vähem katseloomi uute ravimite väljatöötamiseks kui varasematel aastatel . </s> <s> Ametliku statistika kohaselt viidi selgoogsetel katseloomadel läbi 1,1 miljonit protseduuri , mis tekitasid valu või füüsilisi kahjustusi . </s> <s> 40 protsenti nendest olid suunatud uute ravimite ja operatsioonitehnika väljaarendamiseks . </s> <s> Kosmeetikatoodete väljatöötamiseks ei ole Saksamaal lubatud katseloomi kasutada . </s> </p>
<p> <s> Seevastu geeniuuringutes suureneb loomkatsete arv aastast aastasse . </s> </p>
<p> <s> <hi rend="kaldkiri"> Bild der Wissenschaft </hi> </s> </p>
<p> <s> <hi rend="rasvane"> Ikkagi Aafrika ! </hi> </s> </p>
<p> <s> Saksa-Šveitsi teadlaste hiljutised geenianalüüsid andsid siiani kindlaima tõestuse , et inimesed pärinevad Aafrikast . </s> <s> Vastav uurimisrühm analüüsis 53 erineva etnilise grupi DNA-d ja tuli järeldusele , et Homo sapiens jättis oma Aafrika algkodu maha 100 000 aasta eest ning levis seejärel üle kogu maailma . </s> <s> Geenianalüüs näitas ka , et vanemad inimeste eellased , nagu näiteks Homo erectus , kes enne seda Mustalt kontinendilt välja rändasid , surid ilmselt lihtsalt välja . </s> <s> Sellele Aafrika-hüpoteesile vaidleb vastu aga grupp antopolooge Alan Thorne'i juhtimisel , kes tugineb Austraaliast leitud 60 000 aastat vana Mungo Man'i geenide analüüsile . </s> </p>
<p> <s> <hi rend="kaldkiri"> Bild der Wissenschaft </hi> </s> </p>
<p> <s> <hi rend="rasvane"> Erootika ka vanas eas ! </hi> </s> </p>
<p> <s> Paljud inimesed peavad seksi kõrges eas ikkagi veel üksnes meeste privileegiks . </s> <s> Kuid uuemad uurimused näitavad , et iga teine üle 60-aastane naine näeb erootilisi unenägusid ja kaks kolmandikku neist rahuldavad ennast ise . </s> <s> Ulrike Brandenburg Aacheni ülikoolist küsitles 52 naist vanuses 60-90 eluaastat nende seksuaalelu kohta . </s> <s> Ta jõudis järeldusele , et vanemad naised ei ole sugugi aseksuaalsed ning seksuaalse rahuldatuse ja aktiivse seksuaalelu vahel ei ole seost . </s> <s> Naised , kes suhtusid oma kehasse positiivselt , olid ka oma seksuaaleluga rahul . </s> <s> Brandenburg kritiseerib selles seoses nüüdisaegset iluideaali , mis pidurdab ja surub alla vanemate naiste seksuaalsust . </s> </p>
<p> <s> <hi rend="kaldkiri"> Bild der Wissenschaft </hi> </s> </p>
<p> <s> <hi rend="rasvane"> Bakterid naha kaitsel </hi> </s> </p>
<p> <s> Meie nahka ohustavad mitmed stressifaktorid : ultraviolettkiirgus , kuum , külm , soolad ja mitmesugused keskkonnamürgid . </s> <s> Kasutusel olevad nahakreemid nende eest eriti ei kaitse . </s> <s> Viimasel ajal on ilmnenud , et selle probleemi puhul võivad aidata mitmesuguste mikroorganismide poolt sünteesitavad ained - nagu ektoiin , mis võimaldab neil elada kõrge soolasisaldusega vees , näiteks Surnumeres . </s> <s> Üks Witteneri ettevõte on välja töötanud meetodi , kuidas ektoiini toota . </s> <s> Selleks viiakse mikroorganismid kõigepealt suure stressifaktoriga keskkonda ( kõrge soolasusega vette ) , nende stressitegurite toime järsul peatamisel “ heidavad ” bakterid ektoiini aga oma kehast välja . </s> </p>
<p> <s> Ektoiinitooted võivad kaasa tuua suure pöörde kosmeetikatööstuses . </s> <s> Need kantakse kreemina nahale , kus nad raku tähtsaid osi kaitsevad ning raku enda “ parandussüsteeme ” stimuleerivad . </s> </p>
<p> <bibl> <author> <s> Bild der Wissenschaft </s> </author> </bibl> </p></div2>
      </div1>
      <div1 type="ajakirjanumber">
        <head> Horisont 2 , 2001 </head>
        <div2 type="artikkel"><head> Objektiivset ajalugu pole võimalik kirjutada </head>
<p> <hi rend="kaldkiri"> <s> Ajaloodoktor ENN TARVEL on laiemale üldsusele tuntud eelkõige kui vanema ajaloo uurija , on ju tema toimetatud näiteks ka “ Henriku Liivimaa kroonika ” viimane väljaanne . </s> <s> Pärast tagasipöördumist Eestisse Stockholmi ülikooli professori kohalt ( Enn Tarvel töötas Stockholmi ülikoolis aastail 1993-1997 ) on tema nimi aga tihtipeale esile kerkinud seoses uuema ajalooga - S-keskuse tegevuse ja Kistler-Ritso Eesti Sihtasutuse kavaga rajada Eesti Lähimineviku Okupatsioonide Muuseum . </s> </hi> </p>
<p> <s> <hi rend="rasvane"> Kuidas siis on juhtunud , et olete nii põhjalikult oma uurimisperioodi muutnud ? </hi> </s> </p>
<p> <s> Õigupoolest peaks siin eristama kahte asjaolu , n.-ö. juurt . </s> </p>
<p> <s> Kõigepealt seda , et mis tahes erialal tegutsemiseks peab vastav valdkond inimest erutama . </s> <s> See kehtib ka ajalooteaduse puhul . </s> <s> Selleks , et mingit teemat ( perioodi ) uurima hakata , peab ajaloolaselegi too kitsam lõik tunduma piisavalt huvitav , et sellesse süüvida . </s> <s> Kui taoline sügavam huvi puudub , muutub uurimistöö väga vaevaliseks . </s> <s> Mind näiteks ei ole millegipärast kunagi köitnud arheoloogia - see , mis maa seest välja tuleb . </s> <s> Kuigi lapsena , see oli veel esimesel Eesti ajal , lugesin ka selliseid äsjailmunud raamatuid nagu “ Muistsed Eesti linnused ” , Eesti ajaloo esimene köide jne. </s> <s> Aga põnevaks muutus ajalugu minu jaoks ikkagi alates sellest ajast , kui jõuti kirjutatud sõnadeni , tekkis tekst , pandi kirja esimesed saagad jne. </s> </p>
<p> <s> Peale seesuguse üldise suunitluse on ikka olnud ka üksikuid perioode , mis on kerkinud n.-ö. huvi keskmesse . </s> <s> Näiteks olen alati tundnud romantilist huvi ajalooperioodi vastu , mida võiks ehk nimetada vara-ajalooks - määratleksin seda kui ajaetappi arheoloogilise ( muinas ) ja kirjutatud ajaloo vahepeal . </s> <s> Seejuures eelistan mina tugineda siiski kirjutatud ajaloole ( sõnale ) põhimõttel , et igaüks jäägu oma liistude juurde . </s> </p>
<p> <s> Kõrvalepõikena olgu öeldud , et minu meelest teevad näiteks väga paljud silmapaistvad arheoloogid vea , kui nad kasutavad kirjalikke ( keele ) allikaid . </s> <s> Sest pahatihti ei ole neil sellest valdkonnast kõige vähematki aimu ning sageli kistakse mõni fakt lihtsalt mehhaaniliselt kontekstist välja , püüdes niiviisi midagi tõestada . </s> <s> Parem oleks , kui arheoloog viiks tõestuse läbi ainuüksi arheoloogilise materjali põhjal ning samamoodi kunstiajaloolane vastavalt kunstialase ja arhitektuuriajaloolane arhitektuurialase teabe alusel . </s> <s> Ja pärast , sünteesi tasemel , kui tekib vajadus koostada üldkäsitlus , pannakse vastavad tulemused kõrvuti . </s> </p>
<p> <s> Lisaks vara-ajaloole on mind alati huvitanud ka uusim ajalugu . </s> <s> Ja seda sel lihtsal põhjusel , et selles ajas olen ma ise elanud - kaasa arvatud näiteks esimene Eesti aeg . </s> <s> Olin noil aastail juba ajalehelugeja ja tagantjärelegi vaadates tundub mulle , et küllaltki teadlik maailma asjadest . </s> <s> Tol ajal räägiti ja arutleti palju muidugi Vabadussõja teemadel . </s> <s> Aga hiljem hakkas juba ka kaasaeg inimeste tähelepanu köitma . </s> </p>
<p> <s> <hi rend="rasvane"> Siit jõuame küsimuseni , et mis on üldse lähiajalugu ? </hi> </s> </p>
<p> <s> Mina ütleksin , et lähiajalugu on selline ajalugu , kus on kerkinud esile need probleemid , mis tunduvad meile tänapäeval tähtsad ja olulised . </s> <s> Ja see ongi see ajalugu , mis algas 1939. aastal , kui maailm muutus ebastabiilseks . </s> <s> 1939. aastal muutus ebastabiilseks ka Euroopa , Eesti ja näiteks perekondki ! </s> <s> See viimane on minu meelest üks kõige traagilisem asi , mis üldse võis juhtuda - vanemad ei saanud lastele pakkuda enam vähimatki turvatunnet , tagada vähimatki julgeolekut . </s> <s> Kõik olid nagu suleebemekesed tuule käes . </s> </p>
<p> <s> Selle pöördelise aja vastu on mul niisiis lapsest saadik huvi olnud , aga teatud perioodil ei olnud arusaadavatel põhjustel võimalik vastava ajastu probleeme uurida , sest see oleks tähendanud päriselt parteipoliitilise valetamise teele asumist . </s> <s> Mina läksin Ajaloo Instituuti tööle 1957. aastal , Hruštšovi ajal. </s> <s> Siis oli seal vanema põlvkonna mehi , kes minusse väga meeldivalt ja leebelt suhtusid ning mind suunasid . </s> <s> Ja minu meelest sai sel ajal täiesti tõsiselt tegeleda ainelõikudega , mis olid meeldivas kauguses sotsialismi peateest - nagu näiteks vanema aja agraar- ja asustusajalugu . </s> <s> Iialgi ei tulnud instituudi direktor või mõni kõrge ülemus ette ütlema , mida tohib kirjutada või mida mitte . </s> <s> Stalini ajal see muidugi nii oli , aga veidi hiljem võis täiesti rahulikult tegutseda ja tagantjärele pole põhjust midagi maha tõmmata , eriti kui teema ei puudutanud poliitilist ajalugu , näiteks Vene-Liivimaa või Põhjasõda . </s> </p>
<p> <s> Mina hakkasin tegelema Poola ajaga , sest see oli üks valge laik 16. sajandi lõpu ja 17. sajandi alguse ajaloos ( Rootsi perioodiga olid tegelenud juba mitmed uurijad , ka minu kaasaegsed ) , pealegi on just 16. sajand minu jaoks alati olnud üks huvipakkuv periood . </s> <s> Veidi hilisem Rootsi aeg ühelt poolt ja varasem orduaeg teiselt poolt on mind millegipärast juba tunduvalt vähem köitnud . </s> <s> Põnev ajalugu lõpeb minu jaoks niisiis 13. sajandi algusega , kui sakslased Eestis kanda kinnitasid , põnevad on ka n.-ö. segased ajad , kui heitlus käis Poola-Rootsi-Taani vahel . </s> <s> 18. sajand ja 19. sajandi esimene pool pole seevastu üldsegi huvitavad , aga teine asi on jällegi ärkamisaeg , mil rahvas hakkas ennast taas avaldama . </s> <s> Ja siis muidugi lähiajalugu alates 1939. aastast , aga see huvi oli pikka aega vaid teoreetiline , ma lihtsalt lugesin sellest valdkonnast materjale , mis minu kätte jõudsid . </s> </p>
<p> <s> Konkreetsemalt lähiminevikuga tegelema mõjutas mind 1990. aastate lõpul kolleeg Ajaloo Instituudist ja S-keskuse loojaid Jaak Valge . </s> <s> Alguses tundus see ettepanek mulle isegi veidi naljakas , seda enam , et Rootsis olin rohkem tähelepanu pööranud just varasemale perioodile , viikingiajale . </s> <s> Käisin tudengitega koos muinaspõhja ja vanarootsi keelt õppimas , lugesin vastavaid allikaid jne. </s> </p>
<p> <s> Aga kui ma 1998. aasta algul Eestisse tagasi pöördusin , siis võetigi mind S-keskuse liikmeskonda ( tollane S-keskus oli omamoodi klubitaoline koondis arhiivi juures ) ja aasta lõpul valiti koguni kuratooriumi esimeheks lähiajaloo professori Jüri Andi asemele . </s> <s> Nii ma alustasin - alguses siiski põhiliselt kõrvaltvaatajana ja nõuandjana , aga viimasel ajal olen olude sunnil paratamatult ka natuke kirjutanud , peamiselt metodoloogiast ja periodiseerimisest . </s> <s> Pean tunnistama , et kõigest hoolimata ei ole ma lähiajalugu siiski päris oma asjaks jõudnud võtta , ei ole järjepidevalt , nädalate ja kuude viisi ka arhiivis istunud . </s> </p>
<p> <hi rend="rasvane"> <s> Olete lähemalt käsitlenud metodoloogia- ja periodiseerimisküsimusi . </s> <s> Kuidas on viimasel ajal muutunud Eesti ajaloo periodiseerimine ? </s> </hi> </p>
<p> <s> Periodiseerimine on küllaltki tähtis asi , mis paratamatult kerkib esile igal ajal. </s> <s> Ei olnud sugugi juhuslik , et kui 1940. aastate lõpul , 1950. aastate algul hakati nõukogude ajalookäsitlust koostama , siis pandi kõigepealt paika periodiseering . </s> <s> 1954. aastal ilmus ju vastav brošüürgi - “ Eesti NSV ajaloo periodiseerimisest ” , mis oli programmiline dokument ja seadis lähtealuse edasisele . </s> <s> Periodiseerimine kehtestab teatud raamid , mis nõukogude historiograafias olid ette määratud formatsioonide õpetusega . </s> </p>
<p> <s> Nüüd ei ole periodiseerimine küll nii oluline , aga praktilises töös on see täiesti vajalik ja päevakajaline . </s> <s> Tuleb ju iga raamat või üldteos kuidagi liigendada ja tavaliselt ( eriti kui raamat haarab pikemat ajalõiku ja ei ole just puhttemaatiline ) on kõige käepärasem liigendamise viis kronoloogiline . </s> </p>
<p> <s> ENSV ajaloo periodiseerimisega oli kõik üheselt selge , Eesti ajaloo periodiseerimist ei ole nüüdisajal veel n.-ö. kilbile tõstetud . </s> <s> Päris mööda sellest siiski ei saa , mina puutusin vastava probleemiga kokku hiljuti Eesti Entsüklopeedia Eestile pühendatud köidetesse kirjutamisel . </s> <s> Tegemata endale liigset peavalu , jätsin nõukogudeaegse lähenemisnurga lihtsalt kõrvale , kuna ma põhimõtteliselt ei suuda aktsepteerida ühiskondlik-majanduslikke formatsioone tavaliselt kasutataval kujul . </s> <s> Näiteks feodalism oli minu arvates läänikord , mis eksisteeris Lääne-Euroopas keskajal , ja mis Eestis suri välja kusagil orduriigi lõpul . </s> <s> Kuigi selle sugemeid võib veel leida muidugi ka Poola , Taani ja Rootsi ajal. </s> <s> Aga ei ole vähimatki õigustust nimetada feodalismiperioodiks kogu seda pikka ajavahemikku , nagu nõukogude ajalooteaduses . </s> <s> Eriti naljakas ja naeruväärt on rääkida feodalismist 19. sajandi keskpaigani . </s> <s> Talupojad käisid 19. sajandil küll mõisas teotööl ning üks keskaja ühiskonnale omastest komponentidest oli seega olemas ( talupojad olid sõltuvuses ja maksid makse teotöö näol ) , aga muid ühisjooni feodalismiga pole sel ajal mitte vähimaidki . </s> <s> Nii et ma ei teagi , kuidas seda 19. sajandi esimest poolt peaks nimetama - ehk sobiks näiteks mõisamajanduslik kord ehk manorialism . </s> <s> Ja varasem periood oleks siis lihtsalt keskaeg . </s> </p>
<p> <s> Niisiis periodiseeriksin mina Eesti ajaloo järgmiselt : 13. sajandi alguse Muistne vabadusvõitlus , keskaeg , Vene-Liivimaa sõda ( rõhutan LiiviMAA , mitte Liivi ) , edasi jälle poliitilisest ajaloost lähtuvalt Rootsi-Taani-Poola aeg , Rootsi aeg , Vene aeg ( mida oleks mõistlik liigendada kusagil 18. sajandi lõpus , mil algas reformide periood ) ja 1860. aastatest rahva eneseavaldamise ehk ärkamisaeg , mida kroonis iseseisvus . </s> </p>
<p> <s> <hi rend="rasvane"> Aga kuidas liigendada ajaliselt viimast poolsajandit ? </hi> </s> </p>
<p> <s> Mis puudutab edasist periodiseerimist , alates 1939. aastast , siis Kistler-Ritso Eesti Sihtasutus vajab seda juba puhtpraktilistel kaalutlustel , et kavandada muuseumi ekspositsiooni - ei saa ju eksponaate , pilte , heli ja kõike muud läbisegi välja panna . </s> <s> Sellest lähtuvalt ongi välja töötatud Eesti lähiajaloo 8-astmeline periodiseering . </s> <s> 1998. aasta detsembris korraldati ka ühiskonnateadlaste ühepäevane ajurünnak , kus oli võimalik avaldada mõtteid nõukogude aja periodiseerimise kohta . </s> </p>
<p> <s> Põhimõtteliselt peaks ju nii olema , et eri teadusvaldkondade periodiseeringud on erinevad . </s> <s> Poliitilist ajalugu liigendatakse teistmoodi kui majandus- või kunstiajalugu . </s> <s> Jaak Kangilaski oli nendele küsimustele varem mõelnud ja ilmneski , et lähiajaloo periodiseerimise alused kunstiajaloos on hoopis teistsugused kui nad poliitilise ajaloo järgi oleks . </s> <s> See tähendab , et meie lähiajalugu ei saa liigendada lihtsalt , eeskätt poliitilise ajaloo või siis ka NLKP KK peasekretäride järgi . </s> <s> See oleks niisama hea , kui hakata Egiptuse ajalugu periodiseerima ainult vaaraode järgi , arvestamata teisi parameetreid . </s> </p>
<p> <s> <hi rend="rasvane"> Nii et hoolimata kõigist “ jõupingutustest ” ei olnud NLKP KK peasekretärid nii vägevad mehed , et kogu ühiskonna elu võiks nende järgi liigendada ? </hi> </s> </p>
<p> <s> Ei , ei olnud , isegi mitte Stalin , see “ vägevaist vägevaim ” . </s> <s> Jääb niisugune tunne , et tema surm iseenesest ei tähendanud veel midagi , stalinism kestis kuni NLKP XX kongressini , kuni Ungari sündmusteni . </s> <s> Alles pärast seda tekkis teatud leevendatuse ja sula aeg . </s> </p>
<p> <s> Eesti ajaloo esimesed etapid pärast 1939. aastat võiksid olla sõda ja Saksa aeg . </s> <s> Järgnes periood , mida tinglikult võiks nimetada Stalini ajaks ning mis lõppes umbes 1950. aasta ja kahe sündmusega - suure märtsiküüditamisega ja EKP KK VIII pleenumiga . </s> <s> Viimased panid “ asja paika ” ja näitasid , et nõukogude süsteem Eestis on välja kujunenud . </s> <s> Järgnevat aega võiks tinglikult nimetada stalinismiperioodiks ja see kestis 1956. aastani ( XX kongress ja Ungari sündmused ) . </s> <s> Siis oli tõesti selge , et midagi on muutunud , enam ei olnud surmahirmu ja Siberist tuldi tagasi . </s> <s> Aga teistpidi oli ka ilmne , et mingisugust Valget Laeva ja abi Läänest ei tule ning igaüks tegi sellest oma järeldused - kes tuli metsast välja , kes laskis endale metsas kuuli pähe , või kes astus parteisse , sest elu tahtis elamist ja tundus , et muud võimalust pole . </s> </p>
<p> <s> Järgnev periood võiks tinglikult kesta 1965.-1968. aastani , võib-olla peaks selle Tšehhi sündmusteni välja vedama . </s> <s> Need tähistasid järgmist illusioonide purunemist , Tšehhoslovakkia sündmustele järgnenud aega iseloomustab minu meelest veelgi kõrgenenum küünilisus ja kaasajooksiklus , sest ma ei usu , et nendel noortel vihastel meestel , kes 1960. aastatel kaasa läksid , need eesmärgid nii kõrgesti isamaalised ja sini-must-valged olid , nagu tagantjärgi räägitud juttudest ilmneb . </s> </p>
<p> <s> Edasi tuli juba stagnatsiooni- ja lagunemisaeg , mille vahejoone võiks tõmmata kusagile 1979. aasta kanti - peamiselt majandusajaloolise põhjendusega . </s> <s> Pärast seda läksid Nõukogude Liidus asjad täiesti uppi , hoogustus venestamine ( 1978. aasta lõpust pärineb salajane määrus vene keele õpetamise kohta ) . </s> <s> Suurel Venemaal ehk Nõukogude Liidus oli kõik ehitatud naftatulude peale , aga ei suudetud kaasa minna teaduslik-tehnilise revolutsiooniga , ei suudetud majandust ja poliitilist süsteemi moderniseerida . </s> <s> Seepärast oli päris selge , mis suunas asjad kulgevad , kuigi keegi ei osanud ette näha , et lagunemine nii ruttu käib . </s> <s> Minagi olin veendunud , et N. Liit kunagi kaob , aga olin ka siiralt veenunud , et minu silmad seda ei näe . </s> <s> Aga nüüd on juba kümmekond aastat näinud … </s> </p>
<p> <s> Viimane periood oleks rahvuslik ärkamine , mis algas orienteeruvalt 1987. aastast . </s> </p>
<p> <s> Gorbatšovi võimuletulek 1985 ju midagi eriti ei muutnud , kohapeal kulges kõik vanaviisi edasi . </s> <s> 1987. aastal aga koguneti juba Hirveparki ja tuldi välja ka Tartus . </s> <s> Tekkis konfrontatsioon poliitilise võimuga ja mis peaasi - vähenes hirm rahvahulkades , eriti noorte seas . </s> <s> Rääkimata siis juba aastast 1988 - laulva revolutsiooni ajast . </s> <s> Nii jõuamegi 1991. aasta augustini , edasisega S-keskus enam ei tegele . </s> </p>
<p> <s> S-keskus uurib otseselt nõukogude aega , mis õigupoolest hakkab 1940. aastaga . </s> <s> Ja kui mõnel juhul saame piiri perioodide vahel määratleda paariaastase täpsusega , siis antud juhul päevapealt - esimene punane aasta algas 17. juunil 1940. </s> <s> Aga ka 1939. aastast ei saa antud seoses päriselt mööda minna , see on midagi analoogilist eeltaktiga muusikas . </s> </p>
<p> <s> <hi rend="rasvane"> Nii et Kistler-Ritso Eesti Sihtasutuse ja S-keskuse uurimisvaldkonnad kattuvad suuresti ? </hi> </s> </p>
<p> <s> Kistler-Ritso Eesti Sihtasutuse kavandatud lähiajaloo muuseumi ekspositsioon peaks kajastama nii Vene kui Saksa okupatsiooni aega . </s> <s> Sihtasutust rahastab Ameerikast üks isamaaline eesti daam Olga Kistler-Ritso , kes on abielus Šveitsi miljonäriga ja kes alguses mõtles kinkida eesti rahvale ühe monumendi . </s> <s> Prominentsete isamaalaste soovitusel tegi ta oma plaanid siiski ringi ja hakkas toetama muuseumi loomist . </s> <s> Praeguseks on muuseumil krunt olemas ja lõppenud ka arhitektuurivõistlus , kuhu laekus 51 tööd . </s> </p>
<p> <s> Iga soliidne muuseum arendab ühtlasi teadustegevust ning Kistler-Ritso Eesti Sihtasutus on sellel taustal pööranud palju tähelepanu ajalooallikatele ning allikakriitikale , vastava konverentsi materjalid on ka raamatuna ilmunud . </s> <s> Allikaõpetuse-alane tegevus tundus vajalik olevat seepärast , et 1987 ja eriti 1888 hakati meil suure innuga tegelema lähiajalooga , mille tulemusel kirjutati aga tihti kas lihtsalt kompilatiivseid artikleid vanade “ Sõdurite ” ja “ Kaitse Kodude ” alusel ilma midagi uurimuslikku tegemata , või siis jutustavaid ülevaateid - võeti mingi arhiividokument , kirjutati see ümber ja avaldati naturaalsel kujul , analüüsimata , küsimusi esitamata . </s> </p>
<p> <s> <hi rend="rasvane"> Kas töötamine keskaegsete ja lähiajaloo allikatega ka põhimõtteliselt erineb ? </hi> </s> </p>
<p> <s> Ei , põhimõttelist vahet pole , erinevused on puhttehnilised - kirjasüsteemides , keeles , mis mõnikord võib vanemate ürikute puhul raskusi tekitada . </s> <s> Aga kõik muud nõuded allika töötlemisele , tema usaldusväärsuse määramisele jne. on täiesti samad . </s> </p>
<p> <s> Näiteks ühe allika küsimus , mille metodoloogid on väga teravalt tõstatanud . </s> <s> Vanemast ajaloost ilmestab seda probleemi hästi näiteks Herodotose jutustus sküütidest , mida ükski teine allikas ei kinnita . </s> <s> Kuidas sellesse siis suhtuda ? </s> <s> Kas see on muinasjutt või midagi rohkemat ? </s> <s> Ilmselt ei tohiks niisuguseid lugusid tõsimeelsesse ajalukku lülitada , aga ometigi kohtab seda kõigis vanema ajaloo käsitlustes . </s> <s> Või kogu vanem Rooma ajalugu , alates etruskide kuningatest , mis on kirja pandud ühe allika teabe põhjal ? </s> <s> Hüperkriitikud viskavad kõik niisugused jutustused ja faktid kõrvale . </s> <s> Teised väidavad siiski , et taolised lood rikastavad ajalugu . </s> <s> On ka öeldud , et ajalugu ei pea olema huvitav , ta peab olema õige . </s> </p>
<p> <s> Ka lähiajaloos kerkib see ühe allika küsimus pidevalt esile - näiteks julgeolekuorganite materjalid on ju enamasti ainulised . </s> <s> Neistoodut ei kinnita mingi teine allikas . </s> </p>
<p> <s> Tihti lähtutakse asja formaalsest küljest - kui on palju tunnistajaid , palju allikaid , siis need kinnitavad üksteist . </s> <s> Aga seegi pole alati nii . </s> <s> Näiteks totalitaarühiskondades , olgu siis Goebbelsi-aegses või mõnes muus , produtseeriti massiliselt ühesugust materjali . </s> <s> Aga kui midagi on lõpmatu hulk kordi korrutatud lendlehtedes , raamatutes ja ajalehtedes , siis see ei kinnita ju veel asja tõele vastavust . </s> </p>
<p> <s> Niisiis - allikaid tuleb kastuda nende taha tungides , rakendades allikavälist teavet kogu ümbritseva tegelikkuse kohta , analüüsides ja mõtestades , et otsustada , kas ja kuivõrd üht või teist allikat usaldada . </s> </p>
<p> <s> Veel üks näide vanemast ajaloost - Skandinaavia Nja'li saagas on põnev jutustus sellest , kuidas Saaremaal käidi , mis seal tehti ja mida nähti . </s> <s> Kuidas see rikastaks Saaremaa ajalugu ! </s> <s> Paraku on saaga-uurijad kindlaks teinud , et taoline jutustus esineb mujal ka , see on n.-ö. laenatud jutustus . </s> <s> Nagu ka Jüriöö-aegne Viljandi kotilugu , mis samuti on lihtsalt rändmuistend . </s> <s> Arutlemine selle üle , et küllap midagi niisugust võis juhtuda , on tulutu , sest asjaolu , et niisugune motiiv ka mujal esineb , seab selle suuresti kahtluse alla . </s> </p>
<p> <s> Niisugused näited illustreerivad , et pole põhimõttelist vahet , kas töötada vanade või uuemate allikatega . </s> <s> Tähtis on üles ehitada väärtuste süsteem ja otsustada , mis on tähtis , mida meil on vaja , milliseid allikaid me hakkame kasutama ja milliseid küsimusi neile esitama . </s> <s> Allikaid on ju tohutult palju ja neid kõiki läbi vaadata nagunii ei jõua . </s> </p>
<p> <s> Väärtussüsteemid on muidugi erinevad . </s> <s> See on selge , et nõukogude ajaloolased või mõned suured ajaloolased mõnel teisel ajal ehitasid oma väärtusüsteemi hoopis teistmoodi üles kui seda tehakse praegu . </s> <s> Ja enamgi veel - sellest ilmneb ka niisugune tõde , et objektiivset ajalugu selle sõna igapäevases mõttes ei ole võimalik kirjutada . </s> <s> Mõned ju unistavad vahel , et võiks kirjutada objektiivse Eesti ajaloo . </s> <s> Aga mis tähendab objektiivse ? </s> <s> Niisuguse , mis kõigile poliitilistele jõududele ühtviisi meeldiks ? </s> <s> Nii päris sini-must-valgetele kui punastele kui roosadele kui internatsidele ? </s> <s> Sellest ei tule midagi välja , sest igaühel on erinev väärtussüsteem , millest lähtuvalt valitakse ka materjal jne. </s> </p>
<p> <s> Need küsimused on küllaltki olulised eriti sellel taustal , et nõukogude ajal tekkis paljudel kutselistel ajaloolastel n.-ö. allergia metodoloogia vastu , sest kogu aeg räägiti ühest ja samast . </s> <s> See ei tähenda siiski , et metodoloogia kui selline põhimõtteliselt oleks kõlbmatu . </s> <s> Mõned väga tunnustatud teadlasedki on deklareerinud oma püüdu empiirilist teadust teha - käia arhiivis , koguda materjale ja kirjutada neist , mis olevatki kogu teadus . </s> <s> Küsimusi polevat vaja tõstatada ! </s> <s> Nii see siiski päris ei ole , nemadki ei saa metodoloogiata läbi , kuigi nad seda võib-olla igakord ei taju . </s> <s> Tahes-tahtmata peavad ka nemad metodoloogilisi valikuid tegema ja allikate töötlemisel kerkivad neilgi kõik need samad küsimused üles . </s> <s> Seepärast ei tohiks metodoloogiast loobuda , seda enam , et metodoloogiamaailm ei piirdu hoopiski ajaloolise materialismiga , mis , muide , ei ole ka oma elu veel ära elanud . </s> <s> Olles õpetust saanud Tartu alma mater'is , olen minagi ju õpetatud marksist , ja sellepärast põen minagi “ allergiat ” formatsiooniteooria vastu . </s> <s> Aga näiteks kogu aeg vabasse maailma kuulunud Uppsala ülikool on üks ajaloolise materialismi tugikantse . </s> <s> Formatsiooniteooriat ja kõike muud sellega kaasnevat kasutavad paljud sealsed uurijad tänapäevani kui ühte väga mugavat skematiseerimise vahendit . </s> </p>
<p> <s> Metodoloogia ühe külje moodustab niisiis ajaloofilosoofia , ajaloo põhimõttelised alustoed . </s> <s> Aga teiselt poolt hõlmab see ka küsimused , mida eesti keeles tähistatakse sõnaga metoodika ( paljudes keeltes tähistab metodoloogiat ja metoodikat üks sõna ) - konkreetsed võtted ja nipid , mida uurija kasutab . </s> <s> Ja selles mõttes leidub maailmas igasugu “ imeasju ” , millest meil Eestis veel selget aimu pole . </s> <s> Näiteks Kistler-Ritso Eesti Sihtasutuse metodoloogiakogumikus astub üles Turu noor ajaloolane Pertti Grönholm artikliga uusimatest meetoditest lähiajaloo uurimisel . </s> <s> Tema objektiks on Eesti nõukogude ajalookirjutus , mida ta siis lahkab niisuguste ajalooteaduses vähekasutatud ning küllaltki uute ja rabavate meetoditega , nagu näiteks diskursianalüüs , narratiivanalüüs ja argumentatsioonianalüüs , mida on varem rakendatud põhiliselt kirjandusteaduses . </s> <s> Kuigi teema ise on tuttav , on huvitav teada saada , mida ikkagi mingite sõnadega on tahetud öelda , kuidas nimetab kõiki neid tollal kasutatud loogilisi vigureid ja nippe kirjandusteadus ja formaalne loogika . </s> </p>
<p> <s> <hi rend="rasvane"> Nii et soomlased on meie S-perioodi ajalookirjutuse analüüsimisega kaugemale jõudnud kui meie ? </hi> </s> </p>
<p> <s> Nii vist päris öelda ei saa . </s> <s> Üks asi on see , et selle konkreetse uurimuse objektiks on ENSV ajalookirjutus ( juhendajaks muide Kalervo Hovi ) , keskne on siiski uute meetodite rakendamine , mida on ka Soomes vähe tehtud . </s> <s> Aga ega ajaloolastel polegi nagu päris oma meetodeid - kunagi rakendati näiteks matemaatilisi ja matemaatilis-statistilisi meetodeid , mis tõstsid esile majandusajaloolist külge . </s> </p>
<p> <s> Aga muidugi , soomlased on väga tublid meie lähiajaloo uurimisel , nagu keskaja osaski . </s> <s> Ja näiteks pärast sõda , kui eestlased ei saanud siin vastavate teemadega tegeleda , kirjutas Seppo Myllyniemi Saksa okupatsioonipoliitikast jne. </s> <s> Eesti uurimise suund on Soome üldajaloolaste seas kogu aeg esindatud olnud . </s> </p>
<p> <s> <hi rend="rasvane"> Kistler-Ritso Eesti Sihtasutuse kaugem eesmärk muuseum , aga S-keskuse oma ? </hi> </s> </p>
<p> <s> S-keskuse suurim pooleliolev ( kuigi kaugeltki mitte ainus ) projekt on “ Eesti sõjaline ja julgeolekupoliitiline ajalugu 1939-1956 ” , mis on kavandatud viie aasta peale ja 10-köiteline . </s> <s> Selle projekti idee käisid 1998. aastal välja kaks S-keskuse liiget , peaminister Mart Laar ning Erik-Niiles Kross , õnnestus saavutada ka projekti riiklik rahastamine . </s> <s> Meie tööd toetab ka Rahvusarhiiv , oleme ühendust pidanud Inimsusevastaste Kuritegude Uurimise Rahvusvahelise Komisjoniga jmt. organisatsioonidega . </s> <s> Ei saa muidugi öelda , et meil neid lähiajaloo uurijaid liiga palju oleks , ja paraku on olemasolevadki hirmsasti koormatud . </s> <s> Sellest hoolimata loodab S-keskus oma suurprojektiga katta järgmised teemad : aastad 1939-1940 ( sh. diplomaatiline tagapõhi ) , esimene nõukogude aasta , sealhulgas eraldi suvesõda ( metsavendade võitlus ) , Saksa okupatsioon , 1944. aasta ( kuni Sõrve sääre lahinguteni ) , Eesti sõjamehed II maailmasõjas , väliseestlased , nõukogude poliitiline süsteem ja kokkuvõttev köide . </s> <s> Algselt planeerisime avaldada nii allikmaterjale kui analüüsivaid kirjutisi , kuid hetkel tundub , et allikapublikatsioonide osa jääb ilmselt väiksemaks . </s> <s> Ja kahtlemata on hästi kirjutatud uurimuslik tekst huvitavamgi . </s> </p>
<p> <s> <hi rend="rasvane"> Muuseumi puhul on ju oluline ka esemeline külg , kuidas edeneb vanavara kogumine ? </hi> </s> </p>
<p> <s> Lähiajaloo muuseumil on juba mitu tuhat eksponaati , mida esialgu säilitame hoidlas . </s> <s> Kuid oleme korraldanud ka juba ühe näituse ja 3. aprillil avame Rahvusraamatukogus koostöös Goethe Instituudiga teise ( nende poolt on esindatud STASI-ga seotud materjalid ) . </s> </p>
<p> <s> Tulevase muuseumi ekspositsioon on kavandatud igati nüüdisaegne - virtuaalne , koos heli ja pildiga , aga kindlasti on seal omal kohal ka esemed ja dokumendid . </s> <s> Kõikvõimalikku informatsiooni okupatsiooniaegade kohta kõigilt huvilistelt oodatakse sihtasutuse büroo aadressil Endla tänav 69 ( e-post krf@mailer.ee ) . </s> </p>
<p> <bibl> <author> <s> Professor ENN TARVELIGA vestles KÄRT JÄNES-KAPP </s> </author> </bibl> </p></div2>
      </div1>
      <div1 type="ajakirjanumber">
        <head> Horisont 2 , 2001 </head>
        <div2 type="artikkel"><head> Islam : mõned aabitsatõed </head>
<p> <bibl> <author> <s> Richard Bennett </s> </author> </bibl> </p>
<p> <s> Üks kõige kiiremini levivaid religioone tänapäeva Läänemaailmas on islam , mille ligikaudne tõlge araabia keelest võiks olla alluma . </s> <s> Islami traditsioonide järgijaid teatakse aga kui muslimeid ( moslemeid , muhameedlasi ) , mis tähendaks siis need , kes alluvad . </s> <s> Nagu enamiku teistegi religioonide puhul , on muhameedlastegi hulgas nii innukaid-agaraid fanaatikuid kui ka neid , kes on küll üles kasvatatud kui moslemid , kuid kes igapäevaelus ei täida isegi kõige põhilisemaid islami ettekirjutusi . </s> <s> Ühe eeskujuliku , distsiplineeritud muhameedlase jaoks eksisteerib viis põhiprintsiipi , mida sageli on nimetatud ka viieks islami sambaks . </s> <s> Seejuures nõuab just nendest printsiipidest kinnipidamine usklikult nii mõnigi kord märkimisväärset isiklikku eneseohverdamist . </s> </p>
<p> <s> Muhamedi usu viis tugisammast on usutunnistus , palvetamine , ramadaan , zakat ja hadz . </s> </p>
<p> <s> <hi rend="rasvane"> Paganliku panteoni Allahist … </hi> </s> </p>
<p> <s> Islami usutunnistus ehk kreedo ütleb , et ei ole teisi jumalaid peale Allahi ja Muhamed on Tema prohvet . </s> <s> Muhamedi-eelne araabia maailm oli polüteistlik , Allah aga üks paljudest jumalatest , kuigi jumal-looja ning paganliku panteoni tähtsaim liige . </s> <s> Allah ei olnud oma looduga siiski eriti tihedalt ja lähedalt seotud , mistõttu tollased araablased kummardasid eeskätt ümbritsevaid loodusjõude , mis otseselt mõjutasid nende igapäevast elu ja elatise hankimist ( päike , torm jne. ) . </s> <s> Aastail 610-612 hakkas Meka elanik Muhamed kuulutama , et seesama Allah on saatnud ingel Gabrieliga sõnumi temale ja kogu Meka rahvale . </s> <s> Kõnealune läkitus kujutas endast õigupoolest käsku lõpetada kõigi teiste jumalate järgmine ning teenida ainuüksi Allahit . </s> <s> Käsust kõrvalehiilimise puhul ähvardati hukkamõistuga . </s> </p>
<p> <s> Muhamedi aktsepteerisid esialgu vaid üksikud Meka elanikud . </s> <s> Meka oli juba tollal kujunenud araabia polüteistide palverännakute sihtkohaks . </s> <s> Sealset suurt musta kivi , mida tänapäeval peetakse meteoriidiks , seostati araabia jumalatega ning selle ümber oli ehitatud pühamu ( Kaaba ) , kuhu oli püstitatud altareid ja mida kaunistasid mitmesugused iidolid . </s> </p>
<p> <s> Kuigi Muhamedi kuulutus levis lõppkokkuvõttes kogu araabia maailmas , toimus see kõik ikkagi alles pärast seda , kui õnnestus maha suruda opositsioon , mis sundis Muhamedi esialgu lahkuma Mekast ja siirduma kõrbeoaasi nimega Mediina . </s> <s> Muhamedi roll Mediinas sarnanes mõnevõrra ( vahe ) kohtuniku omale , kuid teda ei saa hoopiski samastada niisuguste karismaatiliste kangelaste-kohtunikega , kellest pajatab Vana Testamendi Kohtumõistjate raamat . </s> </p>
<p> <s> Kui Muhamed 622. aastal Mediinasse asus , tõi ta kaasa umbes 200-300 pooldajat , kellest Meka moslemite kogukond oli koosnenud . </s> <s> See rännak on kujunenud nüüdisaegse muhameedliku kalendri algustähiseks . </s> <s> Muhamed ja tema pooldajad kannatasid vaesust ning viletsust , kuid ootamatute sõjaliste võitude ning kolme Mediina juudi koguduse pagendamise ( või koguni verise hävitamise ) tulemusel saavutas Muhamed 627. aastaks Mediina täieliku alistumise ning ümberkaudsete hõimude toetuse . </s> </p>
<p> <s> <hi rend="rasvane"> … ainujumal Allahini </hi> </s> </p>
<p> <s> Islami usutunnistus , mis pärineb kirjeldatud perioodist , väljendab moslemite usku sellesse , et on ainult üks jumal - Muhamedi sõnadele tuginedes too , keda araablased kutsusid Allahiks . </s> <s> Kreedo see osa rõhutab , et tuleb hüljata mis tahes teised jumalused ning allutada oma usu- , tsiviil- ja eraelu nendele normidele , mis on kehtestanud Allah . </s> </p>
<p> <s> Tõdemusega , et Muhamed on Allahi prohvet , identifitseerib usklik end just nimelt niisuguse islamiga , nagu propageeris Muhamed . </s> <s> Samuti väljendab see inimese kindlust ja veendumust , et Muhamedi kuulutus oli tõepoolest jumalikku päritolu . </s> <s> Muhamedile antud ilmutused koondati ühtede kaante vahele umbes 20 aastat pärast prohveti surma ja on tänapäeval tuntud kui Koraan , mis tähendabki ilmutus . </s> </p>
<p> <s> Kreedoga aktsepteeritakse samuti seda , et Muhamed oli prohvet . </s> <s> Kuna moslemite arvates on Allah sama Jumal , keda teenivad juudiusulised ja kristlased , peavad nad Muhamedi viimaseks paljude prohvetite reas , mis algab Aabrahamiga , kellele järgnesid paljud Vana Testamendi suurkujud , nagu näiteks Mooses ja Taavet , ning ulatub lõppkokkuvõttes Jeesuseni . </s> </p>
<p> <s> Tõepoolest , sõna Allah võib etümoloogiliselt seostada heebrea sõnaga Elohim , mille tähendus on samuti Jumal . </s> <s> Vana Testamendi järgi oli just Elohim see , keda tundis Aabraham . </s> <s> Judaismis avaldas Jumal end pärastpoole siiski märksa personaalsema Jahve'na ( Moosesele ja iisraeli rahvale Siinai mäel ) ja kristlastele saabus jumalik ilmutus veelgi intiimsemal kujul - Naatsareti Jeesuse isikus . </s> <s> Kuigi ühelgi neist personaalsematest Jumala ilmutustest ei ole kohta islami traditsioonis , paigutavad moslemid Muhamedi ometigi võrdväärsena piiblitegelaste kõrvale kui mehe , kes neile järgnes . </s> <s> Muhamed on moslemite jaoks niisiis viimane prohvet ja Muhamedi õpetus ühtlasi kõige täpsem jumalik ilmutus . </s> </p>
<p> <s> Moslemiks saamiseks tuleb põhimõtteliselt vaid korrata kreedot kogu südamest ja vähemalt kahe muhamediusulise juuresolekul . </s> <s> Praktikas on islami usku astumine siiski märksa keerukam . </s> </p>
<p> <s> <hi rend="rasvane"> Palvetamine </hi> </s> </p>
<p> <s> Ülejäänud islami alussambad defineeris ja institutsionaliseeris prohvet Muhamed ise Mediina perioodil ( 622-632 ) . </s> <s> Nii näiteks on vastuolulisi andmeid selle kohta , kui tähtsaks peeti palvetamist enne Mediinasse siirdumist . </s> <s> Kuid kindel on see , et just Mediinas kujunes sellest tõsiuskliku moslemi kohustus , mida tuli täita viis korda päevas : umbkaudu koidikul , keskpäeval , pealelõunal , õhtul ja südaööl . <hi rend="ülaindeks"> 1 </hi> </s> </p>
<p> <s> Palvetamine tähendab ühtlasi palveks valmistumist , sealhulgas rituaalset puhastumist , kingade jalast võtmist ja palvemati kasutamist , samuti kaasnevad sellega teatud liigutused . </s> <s> Palvetades tsiteeritakse ka Koraani . </s> <s> Palvetaja pidi algselt seadma ennast näoga Jeruusalemma poole , Mediina perioodil asendati aga Juruusalemm Mekaga ( võib-olla pärast seda , kui Mediina juudid keeldusid tunnistamast , et Muhamed on nende oodatud Messias ) . </s> <s> Igatahes pöörduvad kogu maailma moslemid sellest ajast peale palvetades näoga Meka poole . </s> <s> Mošeedes on selle tarbeks spetsiaalne väike seinanišš , mida kutsutakse gibla . </s> <s> Näoga gibla poole pöördumine kindlustab , et palvetaja on ilmakaarte suhtes õigesti ( Meka suunas ) orienteeritud . <hi rend="ülaindeks"> 2 </hi> Palve lõpul , kui põlvitatakse ( istutakse kandadele toetudes ) , võib Allahile esitada ka oma isiklikud palvesoovid . </s> <s> Ühiseks palvetamiseks on ette nähtud reede õhtupoolik . </s> <s> Sel ajal kogunevad tõsiusklikud , täpsemalt mehed , mošeesse ühispalvele , mida viib läbi üks kohalikest religioossetest liidritest . </s> <s> Pärast seda peab religioosne õpetaja jutluse , mis enamasti keskendub sellistele teemadele nagu elamine pühendunud moslemina , või kuidas mõista ja tõlgendada neid islami nõudeid , millega indiviid võib n-ö vastamisi seista . </s> </p>
<p> <s> <hi rend="rasvane"> Zakat </hi> </s> </p>
<p> <s> Mediina perioodil seati sisse ka kindel maks zakat ( 2,5 protsenti ) uskliku sissetuleku pealt . </s> <s> See raha läheb erilisse religioossese n.-ö. usaldusfondi , mida administreerib Wakf - moslemiorganisatsioon , mis tegutseb kui teatavat laadi eestseisus . </s> <s> Nii kogutud vahendeid kasutatakse kas mošeede ehitamiseks või korrastamiseks , islami propageerimiseks , või ka heategevuses , abistamaks teisi moslemeid , kes seda vajavad . </s> </p>
<p> <s> <hi rend="rasvane"> Ramadaan </hi> </s> </p>
<p> <s> Püha kuu ramadaan seati sisse tähistamaks suhet Allahi ja moslemite vahel . </s> <s> Ramadaani ( moslemi kalendri üheksanda kuu ) pühitsemine ise tähendab paastumist - hoidumist nii toidust , joogist ( kaasa arvatud vesi ) kui seksist päevastel tundidel . </s> <s> Öösel paast katkeb ja siis korraldatakse ühiseid söömaaegu sõpradega või siis mošees . </s> <s> Mõnes maailma paigas on need omandanud öiste bankettide kuju , kuigi ühiste söömiste algne eesmärk on olnud märksa tagasihoidlikum - koondada osavõtjate tähelepanu Allahile ja sellele jumalikule lahkusele , mis muhameedlastele on osaks saanud . </s> </p>
<p> <s> Algselt langes ramadaan samal ajale , mil Mediina juudid tähistasid paasapühi , ning traditsiooni juured peituvad ilmselt moslemite püüdes sisse seada mingi alternatiiv , mis vastaks juudi kalendri kõige tähtsamale religioossele pühale . </s> <s> Aga kuna islami kalender on kuukalender , siis gregooriuse kalendri suhtes ( mis teatavasti on päikesekalender ) on selle kuud n.-ö. liikuvad ning taolisest ringlusest tulenevalt langeb ramadaan igal aastal erinevale ajale . </s> <s> Mõnikord on see kõige kuumemal suveajal , samal ajal kui paar aasta hiljem võib ramadaan langeda kõige külmemale talvekuule . </s> </p>
<p> <s> <hi rend="rasvane"> Hadz </hi> </s> </p>
<p> <s> Viimane viiest islami sambast on hadz . </s> <s> Kui palvetavad muhameedlased pöörasid selja Jeruusalemma ja näo Meka poole , taastus ka Meka tähtsus palverännaku ( hadzi ) paigana . <hi rend="ülaindeks"> 3 </hi> </s> </p>
<p> <s> Muhamed ja tema Mediina pooldajad üritasid juba 628. aastal suunduda palverännakule Mekasse , kuid nende katse ebaõnnetus . </s> <s> Järgneval aastal sai palverännak siiski teoks , selleks ajaks olid Meka elanikud juba ka islami vastu võtnud . </s> <s> Nimelt olid 628. aastal Meka liidrid kohtunud Muhamedi ja tema järgijatega linna lähedal paiknevatel küngastel ning pidanud läbirääkimisi , et nood ootaksid aasta ning et siis järgneval aastal evakueeritakse Meka elanikud kolmeks päevaks linnast , et Muhamedi pooldajad saaksid rahulikult läbi viia oma hadzi rituaale . </s> <s> Sellise asjakorraldusega loodeti vältida veresauna , eriti arvestades , et Kaabas kummardati tollal veel mitmeid jumalaid . </s> <s> Meka elanikud aga tõlgendasid kokkulepet kui oma liidrite kapituleerumist Muhamedi ees ja võtsid omaks islami , pidades seda võimsamaks religiooniks kui need , mida nad seni olid järginud . </s> <s> Meka elanike pöördumine avas ukse islami levikuks kogu araabia maailmas , kuna kaks juhtivat araabia linna olid tolle religiooni omaks tunnistanud . </s> </p>
<p> <s> <hi rend="rasvane"> Lõhenemine </hi> </s> </p>
<p> <s> Vähem kui 30 aastat pärast Muhamedi surma jagunes islam kaheks uskkonnaks . </s> <s> Suurema neist moodustasid ja moodustavad sunniidid . </s> <s> Sunniite võiks nimetada ortodokslikemateks muhameedlasteks , nende õpetus kujunes 7. sajandil Araabias . </s> <s> Sunniitide arvates seisneb nende peamine kohustus allumises ( niipalju kui vähegi võimalik ) sellele , mida nad usuvad olevat Allahi sõna Koraanis , või vähemalt selle poole püüdlemises . </s> <s> Ajalooliselt on sunniidid olnud poliitiliselt mõjukamad ja majanduslikult jõukamad , neid on olnud ka arvuliselt rohkem . </s> <s> Tänapäeval on ligikaudu 90 protsenti moslemitest sunniidid . </s> </p>
<p> <s> Teine suur islami haru on šiiidid . </s> <s> Nende uskkond on ajalooliselt olnud väiksem , poliitiliselt ja majanduslikult nõrgem . </s> <s> Ainus erand selles suhtes on Iraan , mis 16. sajandist alates on olnud põhiliselt šiiitlik . </s> <s> Šiiidid usuvad , et Allah on õnnistanud teatud isikuid oskusega interpreteerida Koraani . </s> <s> Need inimesed ei ole prohvetid , samuti ei muuda nad Koraanis kirjapandut , kuid neile on antud selgem nägemus selle kohta , kuidas seda igapäevaelus rakendada . </s> <s> Esimene inimene , kellele sai osaks taoline jumalik arm , on traditsiooni kohaselt Ali , Muhamedi väimees ja varase moslemi ühiskonna neljas valitseja ( kaliif ) . </s> <s> Enamik šiiite usub , et Koraani tõlgendamise anne oli siiski antud vaid teatud isikutele , pärast keda on tulnud vaid õpetatud mehed , kes võivad juhendada tänapäeva usklikke islami traditsioonide järgimises . </s> <s> Vanimaid ja auväärsemaid niisuguseid usuõpetlasi kutsutakse ajatolladeks . </s> <s> Šiiitidel on kujunenud oma hierarhia , nad korraldavad oma elu kõige auväärsemate ajatollade õpetuste kohaselt . </s> <s> Šiiidid usuvad , et sel kombel järgivad nad hoopis täpsemalt Koraani kui need , kes täidavad selle ettekirjutusi otsesemalt ja jäigemalt . </s> </p>
<p> <s> Alates 661. aastast on need kaks uskkonda enam-vähem pidevalt võistelnud ( või halvematki ) selles osas , kes kannab edasi tõelist islami traditsiooni . </s> </p>
<p> <s> <hi rend="rasvane"> Elamise viis </hi> </s> </p>
<p> <s> Neile , kes järgivad islami tavasid , tähendab see elamise viisi . </s> <s> Väidab ju islam , et on olemas ainult üks Jumal , identifitseerib selle kui Allahi , ja kinnitab , et Koraan on ainus allikas , kust võib ammutada teadmisi Allahi kohta . </s> <s> Koraan määrab , milline on õige elamise viis inimese jaoks , kes on otsustanud alluda Allahile . </s> <s> Kuigi moslemid tunnistavad mingil määral Vana Testamenti , avaldub Allahi tõeline olemus ja iseloom nende arvates ikkagi Koraanis , kuna Piibel on moonutatud , ebausaldusväärne ning vaid osalt ilmutuslik . </s> <s> Allahi olemus , mis avaldub Koraanis , on märkimisväärselt teistsugune kui Vana Testamendi Jahve oma , kuid muhameedlased ignoreerivad seda , pidades põhjuseks Piibli ümberkirjutamist pärast islami teket . </s> <s> Pealiskaudselt tundubki , et islami ning judaismi ja kristluse vahel on mitmeid sarnasusi . </s> <s> Tõepoolest - isikliku pühendumise sügavus , eneseohverdus , ja islami traditsioonide vähemalt osalinegi täitmine uskliku poolt ületab sageli selle pühendumuse , mida võib kohata juutide ja kristlaste seas . </s> <s> Osalt võib selle põhjus peituda ka selles , et islam domineerib ka poliitiliselt enamikus moslemimaades , kus teised usundid on selges vähemuses . </s> <s> Selle tulemusel on islam muutunud määravaks mitte ainult usuelus , vaid ka nende maade poliitilises , majanduslikus , sotsiaalses ja kultuurilises süsteemis . </s> <s> Ajalooliselt on muhameedlased alati lubanud elada vaikselt nende hegemoonia all neil kristlastel ja juutidel , kes seda on soovinud . </s> <s> Ja nii on maades , kus islam domineerib , alati eksisterinud ka väikesi juutide ja kristlaste kogukondi . </s> <s> Tavaliselt on neile kehtestatud siiski märkimisväärsed tsiviil- ja sotsiaalsed piirangud . </s> </p>
<p> <s> <hi rend="rasvane"> Kas kuues sammas ? </hi> </s> </p>
<p> <s> Eespool toodud viiele sambale lisavad paljud moslemid tänapäeval veel kuuendagi - dzihaadi . </s> <s> Läänes tavatsetakse seda tõlkida kui püha sõda , õigem oleks siiski võitlus . </s> <s> Tegelikkuses eristab isalm selles võitluses kahte aspekti . </s> <s> Moslemi pärimuse kohaselt olevat Muhamed kord pärast üht lahingut täheldanud oma kaaslastele , et nad on tagasi pöördumas väiksemast võitlusest ( dzihaadist ) suuremasse võitlusesse ( dzihaadi ) . </s> <s> Neid sõnu on tõlgendatud kui vihjet , et suurim võitlus , mida islami raames peetakse , on võitlus iseendaga , alistamaks oma mõtted ning teod Allahile ja Tema tahtele . </s> <s> Füüsiline võitlus , mis seostub lahinguga , seisab isiklikust sisevõitlusest kvalitatiivselt hoopis madalamal . </s> </p>
<p> <s> Sisuliselt on dzihaad kohandatav vaid islami kaitsmise kontekstis ja maades , kus islam on levinud . </s> <s> Tõlgendamisvõimalusi on aga muidugi alati mitmeid , mille tulemusel on ka dzihaadi mõistet kasutatud sageli pigem seoses vallutuse kui kaitsega . </s> <s> Tõelise , õige dzihaadi saab välja kuulutada vaid Muhamedi tunnustatud järglane ( kaliif ) , keda peetakse muhamediusuliste liidriks , kus iganes nood ka ei elaks . </s> <s> Ja isegi siis jääb dzihaad , nagu ka islami viis sammast , sügavalt igaühe isiklikuks asjaks - dzihaadi formaalne väljakuulutamine vastavat autoriteeti omava isiku poolt tähendab vaid kutset usklikule muhameedlasele , dzihaadis osalemine on aga igaühe individuaalne otsus ning mingil juhul ei ole tegu omamoodi militaarse väeteenistusse kutsumisega . </s> </p>
<p> <s> <hi rend="rasvane"> Erinevused </hi> </s> </p>
<p> <s> Islami ja teiste suurte monoteistlike religioonide võrdlus toob välja palju erinevusi , aga ka mõningaid kokkulangevusi . </s> <s> Moslemite arusaama kohaselt lõi Allah maailma , ja inimese valitsejaks kogu muu loodu üle . </s> <s> Peamine religioosne kohustus , põhjus , miks moslem peab alistuma Allahile ja Tema tahtele , on tõestamine , et Allahi otsus ( usaldada inimesele järelevalve kogu loodu üle ) oli õige . </s> <s> Seda alistumist väljendabki uskliku arvestamine nn. viie sambaga . </s> <s> Muhameedluses puudub pärispatu mõiste , nagu see eksisteerib kristlikus maailmakäsituses , mistõttu pole ka vajadust lunastuse järele ( mis kristliku õpetuse kohaselt saavutatakse isikliku usu kaudu Jeesusesse Kristusesse ) , või ohverdamiseks ( mis juutide arvates , ja Piibli Seadusele tuginedes , on vajalik nii lunastuseks kui Jahvega suhtlemiseks ) . <hi rend="ülaindeks"> 4 </hi> Islami õpetus väidab pigem seda , et Allah on moslemeid juba aktsepteerinud ning nad peavad oma seisundit vaid hoidma . </s> <s> Seepärast on ka vastavalt Allahi tahtele elamine nende peamine religioosne kohustus . </s> <s> Samal moel ei ole islamis probleemiks patt , nagu näiteks kristluses ja mingil määral ka judaismis . </s> <s> Kui inimene patustabki , siis on ainus võimalus usaldada end Allahi kätte , kes on armuline . </s> <s> Surma vaadeldakse kui unenägudeta magamist kuni kohtupäevani , mil moslemid pääsevad paradiisi , mida on kirjeldatud idülliliselt , kuid üsna maiste mõõdupuude järgi . </s> <s> Kohtumõistjaks on Jeesus , kelle paremal käel istub Muhamed , kes viib täide Allahi tahte . </s> <s> Jeesuse puhul ei tunnista moslemid tema jumalikku olemust , ning väidavad , et arusaam , nagu oleks Jeesus Jumala poeg , on vaid oletus ( selline inimese ja jumala suhe oleks liiga familiaarne ) . </s> <s> Samamoodi eitavad moslemid kristlaste väidet , et Jumal on nende Taevane Isa . </s> <s> Koraanis puuduvad viited Jeesuse ülestõusmisele ja taevasseminemisele . </s> </p>
<p> <s> <hi rend="rasvane"> Võitluste ajalugu </hi> </s> </p>
<p> <s> Religioossel ja poliitilisel tasandil on ühelt poolt islami ja teiselt poolt judaismi ja/või kristluse suhtete ajalugu täis võitlusi ning raskusi . </s> <s> Nende religioonide tõekspidamistes on teatud välistavaid asjaolusid , mistõttu üksteist aktsepteeritakse väga vastumeelselt , ja mitte mingil juhul võrdväärse partnerina . </s> <s> Lisaks religioossetele nüanssidele on alati olnud kombeks orjastada teised kõikjal , kus iganes mõni neist maailmausunditest on saavutanud poliitilise kontrolli . </s> <s> Selle tulemusel on nii kesk- kui ka nüüdisajal jäänud teisejärgulisse staatusesse nende religioonide pooldajad , kelle käes ei ole antud riigis parasjagu poliitiline võim . </s> <s> Kuigi demokraatial on , vähemalt mingil määral , õnnestunud minimiseerida seda probleemi mõnedes Lääneriikides , jätkavad religioossed vähemused võitlust täieliku vabaduse eest oma usutavade järgimisel ja täitmisel . </s> <s> Võib oletada , et demokraatia edusammud nende probleemide lahendamisel tulenevad vähemalt osaliselt sellest , et riik on täielikult sekulariseerunud ; kuigi see ergument on muidugi vaieldav . </s> <s> Demokraatlikud valitsused püüavad siiski üldiselt teadlikult tõmmata range piiri riigi poliitika ja isiklike religioossete vaadete vahele . </s> <s> Koraan aga paraku ei tee ettekirjutusi ainult usuelu , vaid ka poliitiliste , majanduslike ja sotsiaalsete suhtete kohta , nii et poliitika ja religiooni eristamine islami puhul on peaaegu võimatu . <hi rend="ülaindeks"> 5 </hi> Demokraatlikus mitte-islami riigis pole moslemite poliitilise kontrolli puudumine probleemiks senikaua , kuni ei piirata usklike vabadust järgida oma usutraditsioone . <hi rend="ülaindeks"> 6 </hi> </s> </p>
<p> <s> Sama ei ole siiski kunagi kehtinud religioossetele vähemustele moslemimaades . </s> <s> Kolmanda aastatuhande alguses peab demokraatia islamimaades alles juuri ajama , ja kus iganes islam domineerib , seal võidakse kristlasi ja juute küll taluda , kuid nende olukord on kaugel võrdsusest ülekaalus oleva moslemirahvastikuga . </s> </p>
<p> <s> On siiski üks positiivsem moment , millele võiks tugineda islami ja teiste monoteistlike religioonide dialoog - ja see on sotsiaalne kontekst . </s> <s> Islam rõhutab eriti hoolitsust orbude , leskede ja kõigi teiste eest , keda rõhutakse ebaõiglaselt . </s> <s> Muhamed jäi noorena vaeslapseks , mis moslemite arvates on kujundanud tema hoolitsevat suhtumist hädasolijatesse . </s> <s> Allahi tahtele allumine eeldab kindlat religioosset tegevust , see tähendab uskliku jaoks ka allumist teatud moraalsetele ja eetilistele põhimõtetele . </s> <s> Ajalooliselt on sotsiaalne õiglus olnud tähtsal kohal ka judaismis ja kristluses . </s> <s> Vana Testamendi Seadus edestas kvaliteedilt mis tahes teist antiikset õigusakti , eriti selles osas , mis puudutas õiglust ja sotsiaalselt suhteliselt ühetaolise ühiskonna väärtustamist . </s> <s> Taolisele pärandile tuginedes heitis varakristlus väljakutse Rooma ühiskonnale ja impeeriumile , kus ei tuntud varem sellist moraalset ja eetilist standardit , millest lähtusid varakristlased . </s> <s> 7. sajandi araabia maailmale tähendasid suurt kvalitatiivset sammu edasi omakorda islami moraal ja eetika . </s> </p>
<p> <s> Niisiis väärtustavad kõik kolm maailmausundit õiglast ühiskonda , kus vaeste vajadused saaksid rahuldatud , ja kus jõukamad osutaksid tähelepanu neile , kes hädas . </s> <s> Ja hoolimata sellest , et iga religioon on täna keskendunud hoolt kandma eeskätt nende eest , kes järgivad samu usupõhimõtteid , muretsevad nad sügavamal tasandil ühesuguste asjade pärast , mis annab lootust koostööle tulevikus . </s> </p>
<p> <s> <hi rend="kaldkiri"> RICHARD BENNETT ( 1948 ) on aja- ja religiooniloo professor Southern Polytehchnic State University's ( USA , Marietta ) . </hi> </s> </p>
<p> <s> <hi rend="ülaindeks"> 1 </hi> Palvetamise ajad mõnevõrra varieeruvad , sõltudes paikkonnast ja tingimustest . </s> <s> Mõned moslemid väidavad , et iga palvetseremoonia sooritamiseks kulub vähemalt kaks tundi . </s> <s> Praktiline elu näitab , et väljaspool araabiamaid pole palvetamisega seotud ettekirjutused siiski nii siduvad . </s> <s> Ja lõppkokkuvõttes on igal juhul tegemist individuaalse valikuga omaenese isiku ja Allahi vahel . </s> </p>
<p> <s> <hi rend="ülaindeks"> 2 </hi> Jeruusalemm jääb Mediinast põhja , Meka omakorda lõunasse . </s> <s> See tähendab , et näoga Meka poole pöördunu seisab ühtlasi seljaga Jeruusalemma suunas . </s> <s> Suuremas osas maailmast orienteeruvad moslemid tänapäeval üldiselt itta või läände , sõltuvalt oma konkreetsest asukohast . </s> </p>
<p> <s> <hi rend="ülaindeks"> 3 </hi> Milline tähendus oli Kaaba mustal kivil islami-eelse ühiskonna palverännakutes , ei ole täiesti selge . </s> <s> Tänapäeva moslemid kinnitavad , et Aabraham ja Ismael teenisid selles paigas Allahit . </s> <s> Veelgi enam - moslemid väidavad , et Vana Testamendi lugu ( 1Ms 22 ) , milles räägitakse Iisaki ohverdamisest , ei ole korrektne . </s> <s> Väidetakse , et suur osa Vanast Testamendist ei ole usaldusväärne , ning et juudid ja kristlased kirjutasid selle ümber pärast islami tekkimist , eitamaks-varjamaks islami sügavaid ajaloolisi juuri . </s> <s> Nii oli muhameedlaste arvates kõnealuses piilbilõigus algselt juttu mitte Iisaki , vaid araablaste esiisa Ismaeli ohverdamisest . </s> <s> Ja tegevuspaik ei olnud mitte Moria mägi , nagu väidab Vana Testament , vaid Meka ( Kaaba ) . </s> </p>
<p> <s> <hi rend="ülaindeks"> 4 </hi> Vastava arusaama kohaselt on maailm patune inimkonna koidikul sooritatud teo tõttu . </s> <s> Kõik pärast seda sündinud satuvad maailma , mis pole enam selline , nagu Jumal oli kavandanud , vaid on kujunenud patu tulemusel , mis on kaasa toonud haigused ja surma . </s> <s> Seepärast pole oluline , kui õiglane keegi on , pärispatt on ja jääb reaalsuseks , mis mõjutab iga inimese elu ja millest keegi ei pääse muidu , kui Jumala ettehoolduse tulemusel ( kas siis läbi ohverdamise või isikliku usu Jeesusesse Kristusesse ) . </s> </p>
<p> <s> <hi rend="ülaindeks"> 5 </hi> Kuigi Muhamedi seisukoht antud küsimuses ei ole selge , on paljud tänapäeva moslemid veendunud , et islam saab maakeral kunagi ainuvalitsevaks . </s> <s> Riigi ja religiooni eraldamine tähendaks tagasiminekut , kui mitte lausa vastutöötamist selle eesmärgi saavutamisele . </s> </p>
<p> <s> <hi rend="ülaindeks"> 6 </hi> Teisalt on moslemid osutunud väga konfrontatsiooni-meelseteks isegi demokraatia tingimustes , kui on piiratud nende võimalusi järgida islami traditsioone . </s> <s> Mitmeid vastasseise on tekkinud näiteks USA-s , kui mõne kompanii poliitika või nõudmised on riivanud muhameedlaste huve . </s> <s> Kuigi enamik ettevõtteid püüab kohaneda moslemite nõudmistega , pole kõigega siiski võimalik nõustuda ( näiteks teatud riietumistavad , tööaeg jne ) , mille tulemuseks on olnud kohtuprotsessid , meeleavaldused jms. </s> </p></div2>
      </div1>
      <div1 type="ajakirjanumber">
        <head> Horisont 2 , 2001 </head>
        <div2 type="artikkel"><head> Husaar </head>
<p> <bibl> <author> <s> Hannes Walter </s> </author> </bibl> </p>
<p> <s> Kuuldes räägitavat husaaridest , lööb meil kindlasti kõrvus kumisema mõni Viini operetiviis ning vaimusilma ette kerkib mukitud ja vurrudega punapüksne südametemurdja , kel on võime tühjendada kadedusttekitav arv veinipudeleid ja kes pärast seda suudab veel sadulaski püsida . </s> </p>
<p> <s> See kujutelm ei olegi nii vale ja maailmas ei leidu vist midagi madjarlikumat kui husaar . </s> <s> Ungari - see on vein , hobused , tšaardaš ja kindlasti ka kaunid naised . </s> <s> Muide , üks husaaride tubliduse eksam nägi tõepoolest ette korvitäie veinipudelite tühjendamist ja seejärel armastusakti sooritamist … sadulast lahkumata ! </s> </p>
<p> <s> <hi rend="rasvane"> Kürassiir - mees nagu tank ! </hi> </s> </p>
<p> <s> Kuid nüüd - ad rem . </s> <s> Sajanditel , mis mahuvad rüütliväe hääbumise ja Napoleoni sõdade vahele , kujunes välja klassikaline ratsavägi . </s> <s> Johtuvalt ülesannetest koosnes see alaliikidest , igaühel oma spetsiifiline relvastus ja vormirõivas . </s> </p>
<p> <s> Selle skaala ühes äärmuses olid kürassiirid ehk raske ratsavägi : kogukatel hobustel suurt kasvu mehed , kes veel 20. sajandi algul kandsid rinnaturvist ehk kürassi ja antiikaega meenutavat harjaga kiivrit ning ülepõlve saapaid . </s> <s> Kürassiiride külmrelvaks oli palas - sirge teraga raske raiemõõk . </s> <s> Kürassiiride ülesandeks lahingus oli teha seda , mida tänapäeval teevad tankid - sooritada ennastunustava vaprusega purustav läbimurre , saavutada võit ! </s> <s> Nii etendasid kürassiirid otsustavat rolli Austerlitzis , Borodinos , Waterloos . </s> <s> Vene keiserlikus armees , kus oli au teenida ka eestlastel , oli 18. sajandi lõpus 16 kürassiiripolku . </s> <s> Napoleoni retke ajal Venemaale oli polke 10 ja Esimese maailmasõja ajal 4. </s> </p>
<p> <s> <hi rend="rasvane"> Täitsamehed ! </hi> </s> </p>
<p> <s> Kergeratsaväe hulka kuuluvad ulaanid polnud vähem ähvardavad oma tüüpilise relva - piigi - tõttu . </s> <s> Ulaane võib pidada Poola rahvuslikuks ratsaväeks , kuigi Euroopa keeltesse poola keele kaudu tulnud ulan tuleneb türgikeelsest sõnast oglan ja tähendab täitsameest . </s> <s> 18. sajandil asutati ulaanirügemendid Poola eeskujul Austria ja Preisi armees ning Napoleoni ajal ka Prantsusmaal , kus ulaanideks olid valdavalt etnilised poolakad . </s> </p>
<p> <s> Venemaal loodi ulaanipolgud alates 1803. aastast . </s> <s> Neid oli 1830. aastal rekordiliselt palju - 23 , ning Esimese maailmasõja eelõhtul 19. </s> <s> Prantsusmaal , ja hilinenult ( 1816 ) ulaanirügemendid asutanud Inglismaal nimetati neid väeosi sõna-sõnalt “ piigimehed ” . </s> </p>
<p> <s> Huvitaval kombel kirjutasid just Inglise ulaanid 19. sajandi sõdades selle relvaliigi ajaloo kaunimad leheküljed . </s> <s> 25. oktoobril 1854 vallutas Inglise kergeratsaväe brigaad Krimmi sõjas venelaste positsioonid Balaklavas , kaotades küll 247 meest 673-st . </s> <s> Ja veel nii hilja kui Buuri sõja ajal , tõid ulaanid inglastele mitu briljantset võitu . </s> <s> Buurid nimetasid piiki õudusega barbaarseks relvaks - neil sellist polnud . </s> </p>
<p> <s> Eesti ratsavägi kasutas Vabadussõjas ja ka hiljem samuti piiki , kuid ignoreeris miskipärast tüüpilist ulaani vormi , mis oli võrsunud poola rahvarõivast . </s> <s> Ulaani tunneb nimelt alati ära värvilise eestnööbitava rinnaesisega kuue ( ulanka ) ja poola rahvusliku ülestõusu tunnuse ( konfederatka ) ainetel loodud peakatte järgi . </s> </p>
<p> <s> <hi rend="rasvane"> Jalavägi hobustel </hi> </s> </p>
<p> <s> Mõne teooria järgi keskmiseks , kohati aga raskeks ratsaväeks nimetatud tragunid on olemuselt ratsastatud jalavägi , mis üksnes liigub ratsa , kuid lahingus hõivab ja hoiab alasid täpselt nagu jalavägi . </s> <s> Tragunite vorm ning relvastus ( valdavalt tulirelvad ja jalaväemõõk ) sarnaneb jalaväe omaga . </s> <s> Venemaal oli Napoleoni sõdade ajal 36 ja Esimese maailmasõja ajal 22 tragunipolku . </s> <s> Tragunite alaliikideks võib lugeda ka karabinjeerid ( Venemaal maksimaalselt 20 polku ) ja ratsagrenaderid ( Venemaal maksimaalselt 6 polku ) . </s> </p>
<p> <s> <hi rend="rasvane"> Husaar olla on auasi ! </hi> </s> </p>
<p> <s> Siin jõuame aga husaaride juurde , ja avastame , et probleem on üpris keeruline . </s> <s> Üldise arusaama järgi on husaar ungari algupäraga kergeratsaväelane . </s> <s> Nimetus husaar tuleneb ungari keelest ning tähendab kahekümnendiklane ( ung. k. husz - kakskümmend ; ar - ette või ära andma ) . </s> <s> Nimelt kehtestati 1458. aastal Ungaris seadus , mille kohaselt iga 20 aadlimõisa ( meie mõistes talu ) kohta tuli anda väeteenistusse üks ratsamees . </s> <s> Sellest aadlike maakaitse-ratsaväest värbus aga peagi mehi ( üksusi ) samuti türklaste vastu sõdivasse Poola väkke . </s> <s> Ungarlaste vaprus ja sõjameheoskused olid nii kõrged , et termin husaar muutus auasjaks . </s> <s> Nii hakkasidki end 16.-17. sajandil husaarideks nimetama ka poola aadliratsaväe rüütlid , kes kandsid aga raudrõivast ja olid relvastatud piikidega , olles seega klassikalises mõttes midagi kürassiiri ja ulaani vahepealset . </s> <s> On perfektsionistist sõjaajaloolasi , nagu poolakas Aleksander Czerwinski , kes teevad terminoloogiliselt vahet Poola husaari hussar ja Ungari husaari huzar vahel , kuid eesti traditsioonis see võimalus puudub . </s> <s> Otstarbekas on ilmselt jääda väljendite Poola husaar = raskeratsavägi ja Ungari husaar = kergeratsavägi juurde . </s> </p>
<p> <s> <hi rend="rasvane"> Husaarid päästsid Õhtumaa </hi> </s> </p>
<p> <s> Poola husaaride mõrvarlikku rünnakut türklaste vastu Hotini all on säravalt kirjeldanud nobelist Henryk Sienkiewicz romaanis “ Pan Wolodyjowski ” - tosin viirgu janitšare trambiti seal sodiks piiki ega mõõka liigutamata . </s> <s> Poola husaaride “ salarelv ” oli seljaturvise külge kinnitatud paar “ kotkatiibu ” . </s> <s> Karjääri kihutava husaaride eskadroni lähenedes tekitas see moraalselt hävitava kohina , mis halvas hirmuga vastase tahet ja meeli , nii nagu saviviled tatarlaste noolte küljes või spetsiaalsed “ oreliviled ” Saksa sööstpommitajatel - Stukadel - viimase suure sõja ajal. </s> <s> Poola husaarid olid need , kes päästsid Õhtumaa kultuuri , purustades Jan Sobieski juhtimisel 1683. aastal Viini all türklaste hordid . </s> </p>
<p> <s> <hi rend="rasvane"> Kõver mõõk </hi> </s> </p>
<p> <s> Poola ja Ungari husaaridel oli siiski ka midagi ühist . </s> <s> Nimelt laenasid mõlemad türklastelt sirge mõõga asemele kõvera teraga raiemõõga - saabli - , mida nimetataksegi ungari-poola saabliks . </s> <s> Selle evitajaks mõlemal maal oli Erdely ( Transilvaania ) vürstist Poola kuningaks tõusnud István ehk Stefan Báthory 16. sajandil . </s> </p>
<p> <s> 17. sajandil taandus kõnealune saabel ilurelvaks aadlike rahvariiete juures ning sai hellitusnime karabela . </s> <s> Praegu on 1976. aastal disainitud karabela Poola ohvitseri paraadrelv . </s> <s> Toonasest saablist modifitseeritud versioonid jäid aga husaaride ja üldse ratsaväe relvaks , kuni see relvaliik vahetas hobuse tanki ja helikopteri vastu . </s> <s> Husaaride erirelvaks kürassiiride vastu oli pika , sirge ja tugeva ning kolm- või nelinurkse ristlõikega teraga mõõk - soomusemurdja ( Panzerbrecher ) . </s> </p>
<p> <s> <hi rend="rasvane"> Kristliku maailma piirivalvurid </hi> </s> </p>
<p> <s> Kui Ungari südamaa oli 16. sajandil langenud türklaste kätte , jätkasid Ungari husaarid võitlust kristliku maailma piirivalvuritena Habsburgide teenistuses , kus loodigi esimesed irregulaarsed Ungari husaarirügemendid , mis 17. sajandil muutusid regulaarseks . </s> <s> 17.-18. sajandi vahetusel asutati Austria eeskujul luureks , eelpostiteenistuseks , jälitamiseks ja väikesõjaks loodud husaaride kui kergeratsaväe rügemendid ka Preisi armees ning 18. sajandil Prantsusmaal , Inglismaal ja Venemaal , kus Napoleoni sõdade ajal oli 12 ja Esimese maailmasõja ajal 20 husaaripolku . </s> </p>
<p> <s> Husaaride võimekus “ akrobaatiliste operatsioonide ” sooritamisel on kinnistunud näiteks saksa keeles väljenditena Husarenstreich ja Husarenstück , mis tähistavad hulljulgeid , kaelamurdvaid tempe . </s> </p>
<p> <s> <hi rend="rasvane"> Punaste pükstega </hi> </s> </p>
<p> <s> Algaegadel , mil võitlus käis türklaste vastu , kandsid Ungari husaarid tavaliselt rõngassärki , vahel ka kerget kürassi ja tugevate türgi mõjudega ninakaitsega soonilist sibulkiivrit , mille erialaseks nimetuseks on ungari keeles sisak . </s> <s> Juba 1620. aastail hüljati aga igasugune soomus ja husaaridest sai klassikaline kergeratsavägi , mille rõivastus järgis loominguliselt ungari rahvarõiva traditsioone . </s> </p>
<p> <s> Tüüpiliseks husaari peakatteks oli karusnahast lottmüts , mille päkapikumütsi tüüpi põhi oli argioludes mässitud karusloomanahast mütsi ümber , kuid paraadidel hüples-lipnes uljalt karumütsi kõrval . </s> <s> Saksa keeles on tolle mütsi nimeks Flügelmütze ehk tiibmüts , mis viitab peakatte kaunistuseks olevale kotkasulgedest tiivale . </s> <s> Ungaris oli kotkatiib kapteni auastmetunnus . </s> <s> Auaste kapten tähistas aga kindluse komandanti või iseseisva väe komandöri , sisuliselt kindralit . </s> <s> Me kõik peaksime mäletama István Dobot , Géza Gárdonyi “ Egeri tähtedest ” . </s> <s> Vahel kandsid husaarid karusnahast mütsi asemel ka vildist , tavaliselt koonilist torumütsi mirliton , mida ka haidukimütsiks nimetatakse , ent rippuv lott oli ka seda tüüpi mütsil . </s> </p>
<p> <s> Teiseks husaari vältimatuks vormielemendiks oli dolman , tiheda nöörilustusega vööni ulatuv kuub . </s> <s> Eesti ratsaväelase paraadvorm sisaldas ka nöörilustusega kuube , mida nimetati dolmaniks , kuid tegelikult oli see attila , s.o. kuub , mille nöörilustus on tunduvalt harvem või hõredam . </s> </p>
<p> <s> Talvekülma vastu kaitses husaare hallis ajaloos karusnahk , mis hiljem muutus karusnahaga vooderdatud dolmaniks või attilaks . </s> <s> Eesti vormi puhul on seda nimetatud ka poolkasukaks , mis on aga üsna ebatäpne tõlge . </s> </p>
<p> <s> Ka husaarid ei pääsenud moevooludest ning 19. sajandi algul muutus nende peakate mitmel maal kõvaks , kooniliseks torbikmütsiks nimega tsaako ( ung. k. csako - kiiver ) . </s> <s> Ajapikku kahanes see Ameerika kodusõjast tuntud armeemütsiks nimetusega kepi , mis on jäänud Prantsuse paraadmütsiks senini . </s> </p>
<p> <s> Husaari püksid olid üldreeglina punased ( nii ka Eesti ratsaväel ) kintspüksid ja saapad ungari rahvarõiva madalad , ilunupsudega säärikud . </s> <s> Husaaridelt levis 18. ja 19. sajandi vahetusel ka teistesse ratsaväe liikidesse tüüpiline saablitasku . </s> </p>
<p> <s> Ungari enda ratsavägi on alati koosnenud üksnes husaaridest . </s> <s> Esimese maailmasõja eel eraldas Ungari kaksikmonarhia ühisarmeesse 18 husaarirügementi . </s> <s> Kahe maailmasõja vahel oli Ungari armees 4 husaarirügementi ning Teise maailmasõja eel oluliselt suurendatud armees formeeriti lisaks 2 ratsabrigaadile ( kummaski 2 rügementi ) 9 armeekorpuse koosseisus kokku 26 husaarieskadroni . </s> <s> Reformiga aastal 1943 koondati 3 husaarirügementi I armeekorpuse koosseisus ratsadiviisiks . </s> <s> Ungari viis sajandit väldanud hiilgav ajalugu sai väärika lõppakordi Teise maailmasõja heitlustes . </s> <s> Tänapäevalgi meenutavad aga husaaride traditsioone mitmed Ungari vormirõiva aksessuaarid . </s> </p>
<p> <s> HANNES WALTER ( 1952 ) on ajaloodoktor , Eesti Akadeemilise Sõjaajaloo Seltsi liige . </s> </p></div2>
      </div1>
      <div1 type="ajakirjanumber">
        <head> Horisont 3 , 2001 </head>
        <div2 type="artikkel"><head> Piibli veeuputus ja soomeugrilased </head>
<p> <bibl> <author> <s> Ago Künnap </s> </author> </bibl> </p>
<p> <hi rend="rasvane"> <s> Kaua aega on arvatud , et Noa laeva lugu peegeldab mingisugust ammust Mesopotaamia jõgede erakordselt suurt üleujutust . </s> <s> Üks viimaseid veeuputuse-alaseid teooriaid väidab aga , et nimetatud müüdi taga võib olla hoopis 7500 aastat tagasi toimunud Vahemere soolaste vete tungimine läbi Bosporuse maatõkke ning voolamine madalama veetasemega Musta merre . </s> </hi> </p>
<p> <s> Ligikaudu 3600 ( -3200 ) aasta eest kirja pandud sumeri ( -babüloonia ) lugulaul “ Gilgameš ” kõneleb veeuputusest järgmist ( oma teost ehmunud jumalate halamise kirjelduse olen vahele jätnud ) : </s> </p>
<p> <s> Vaevalt oli koitnud hommiku agu , kui taeva põhjast tõusis tume pilv . </s> </p>
<p> <s> Addu müristab selle sees , </s> </p>
<p> <s> Šullat ja Haniš tulevad ees , käskjalad lähevad mööda mäge ja lagedat . </s> </p>
<p> <s> Eragal kisub välja maste , läheb Ninurta ja murrab tammi , tõrvikud tõstsid Anunnakid , et nende säraga süüdata maa . </s> </p>
<p> <s> Addu paneb tarduma taeva , see , mis helge , pilkaseks muutus , terve maa lõhenes kui anum . </s> </p>
<p> <s> Esimesel päeval Lõunatorm möllas , kiiresti jõudis , uputas mägesid , rahva peale tuli kui sõda . </s> </p>
<p> <s> Üks ei näe teist , taevastki pole inimestel näha . </s> </p>
<p> <s> Kuus päeva ja seitse ööd puhub tuul , maru uputab veega maad . </s> </p>
<p> <s> Kui jõudis kätte seitsmes päev , lõpetas möllu maru ja uputus , möllasid nemad nagu tuhudes naine . </s> </p>
<p> <s> Rahunes meri , vaibus torm , uputus lõppes . </s> </p>
<p> <s> ( Boris Kaburi tõlge ) </s> </p>
<p> <s> Tunduvalt hilisem Vana Testament annab näiteks 1. Moosese raamatus sündmusest sellise pildi ( olen jätnud välja enamiku Noa ja tema laevaga seotud seikadest ) : </s> </p>
<p> <hi rend="kaldkiri"> <s> Ja seitsme päeva pärast tuli veeuputus maa peale . </s> <s> Sel aastal , mil Noa kuussada aastat vanaks sai , teise kuu seitsmeteistkümnendal päeval , otse selsamal päeval puhkesid kõik suure sügavuse allikad ja taeva luugid tehti lahti . </s> <s> Ja sadu tuli maa peale nelikümmend päeva ja nelikümmend ööd . … Siis tuli nelikümmend päeva veeuputust maa peale , vesi tõusis … Ja vesi võttis võimust ning seda sai maa peal väga palju … Ja vesi võttis maa peal üpris väga võimust ja kõik kõrged mäed kogu taeva all kaeti . </s> <s> Vesi tõusis neist viisteistkümmend küünart kõrgemale , nõnda et mäed olid kaetud . </s> <s> Siis heitis hinge kõik liha , mis maa peal liikus , niihästi linnud kui lojused ja metselajad ja kõik roomajad , kes maa peal roomasid , ja kõik inimesed ka . </s> <s> Kõik , kelledel eluvaimu hingus ninas oli , kõik , kes olid kuival maal , need surid . </s> <s> Nõnda hävitati kõik olendid , kes maa peal olid ; niihästi inimesed kui loomad ja roomajad ja linnud taeva all hävitati maa pealt … Ja vesi võimutses maa peal sada viiskümmend päeva . … ja Jumal laskis tuult puhuda üle maa ja vesi alanes . </s> <s> Ja sügavuse allikad ja taeva luugid suleti , ja sadu taevast keelati . </s> <s> Ja vesi taganes maa pealt , taganes üha , ja saja viiekümne päeva pärast oli vesi vähenenud . … Ja kuuesaja esimesel aastal , esimese kuu esimesel päeval , oli vesi maa pealt kuivanud . … Ja teise kuu kahekümne seitsmendal päeval oli maa täiesti kuiv . </s> </hi> </p>
<p> <s> Mõlemast uputuse kirjeldusest leidub mõneti erinevaid versioone , kuid kõik nad on mitmes suhtes üsnagi tõepärased . </s> <s> Muidugi polnud uputus globaalne ega häving totaalne , kuid katastroofi üle elanud inimestele piisavalt kohutav elamus selleks , et teda globaalseks ja totaalseks pidada ning sellisena tulevastele põlvedele edasi anda . </s> <s> Ka Vana Testamendi <hi rend="kaldkiri"> happy end'i </hi> - vee taandumist - ei tulnud . </s> <s> Nimelt on meil siin väga tõenäoliselt tegemist müüdistunud mälestusega Musta mere veetaseme 7500 aasta tagusest plahvatuslikust tõusust . </s> * <s> Maismaa ääre- ja kõrguskontuuride ulatuslikud muutused miljonite ja miljonite aastate jooksul on üldtuntud . </s> <s> Kuid meid võiks huvitada eelkõige see , mis toimus siis , kui tänapäine inimene ehk <hi rend="kaldkiri"> homo sapiens sapiens </hi> oli ümmarguselt 50 000 aasta eest juba levinud oma Ida-Aafrika algkodust Euraasia mandrile . </s> </p>
<p> <s> <hi rend="rasvane"> Musta mere lugu </hi> </s> </p>
<p> <s> Viimane jääaeg valitses vahemikus 120 000-11 600 aastat tagasi . </s> <s> Tema viimane maksimum langes aega umbkaudu 23 000-19 500 aasta eest , mil Põhja-Euroopa mannerjääväli kattis suurema osa Briti saartest , Taanist , Põhja-Saksamaast , Põhja-Poolast ja Leedust ning täielikult Fennoskandia , Koola poolsaare , Valge mere , Novaja Zemlja , Franz Josephi maa ja Teravmäed . </s> <s> Väiksemaid jäälaamu oli mujalgi , näiteks Alpide kohal . </s> </p>
<p> <s> Kui Põhja-Euroopa jääväli hakkas 15 000 aasta eest sulama , moodustusid algul jääpiiri taha suured sulaveejärved . </s> <s> Mannerjää raskuse all lohku vajunud maakoor hakkas nüüd õgvenema ning seetõttu kerkima , tulemuseks nimetatud järvede tühjaksjooks ümberkaudsetesse meredesse ja esmajoones Musta merre , mis muutus mageveeliseks . </s> <s> Jääsulavete rohke sissevoolu tõttu oli Musta mere pind seejuures nii kõrgel , et tal oli väljavool kitsukese jõe näol praeguse Bosporuse väina kohal ( ja asemel ) läbi Marmara mere Vahemerre , mille kaudu ta oli seega ühenduses maailmamerega . </s> </p>
<p> <s> Kui mannerjää oli sulanud , vähenes sissevool Musta merre , tema veepind alanes oluliselt ning väljavool Vahemere suunas lakkas , voolutee ise ummistus . </s> <s> Must meri osutus mageveeliseks siseveekoguks , järveks , millel puudus ka ühendus maailmamerega . </s> <s> Samal ajal maailmamere veetase globaalse jääväljade sulamise tõttu kogu aeg tõusis , nii et umbes 7500 aasta eest oli see üle 100 meetrit kõrgem Musta mere pinnast . </s> </p>
<p> <s> Mis juhtus edasi , seda kirjeldavad <hi rend="kaldkiri"> William B. F. Ryan </hi> ja <hi rend="kaldkiri"> Walter C. Pitman </hi> 1999. aastal New Yorgis ilmunud raamatus “ Noah's Flood ” ( “ Noa veeuputus ” ) . </s> <s> Raamatu autorid on aastaid ekspeditsioonilaevadel koos kolleegidega mitmelt teadusalalt uurinud Musta mere ja Vahemere põhja ja setteid ning Bosporuse geoloogilist ehitust . </s> <s> Nad pöörasid tähelepanu sellele , et vanimad tollased soolase vee asukate jäänused Mustas meres osutusid umbes 7500 aasta vanusteks ( täpsemalt 7470-7580 ± 35-50 cal BP ) , mis langes kokku viimaste mageveeliste järveasukate jäänuste eaga selles veekogus . </s> <s> Järelikult pidi olema tollal toimunud soolase merevee plahvatuslik sissevool Musta merre , mis kandis endaga kaasa ka merefloorat ja -faunat ning lõi kiiresti tingimused nende vegetatsiooniks , hävitades samas mageveelised liigid . </s> <s> Ainukeseks seletuseks võib olla Vahemere soolase vee läbimurre Bosporuse maatõkkest ning voolamine madalama veetasemega Musta merre . </s> <s> Vahemere vesi alustas oma pealetungi , uuristades endist Bosporuse kitsukest ummistunud jõesängi . </s> <s> Selles tekkinud vool üha tugevnes , kuni saavutas sellise võimsuse , et murdis maha Bosporuse maatõkke , tohutuid pinnasemassiive teelt pühkides . </s> <s> Vesi voolas 75-kilomeetrise tunnikiirusega . </s> <s> Bosporuse tollase läbivoolu mahtu hindavad Ryan ja Pitman võrdseks 200 Niagara kosega . </s> <s> Toimunu intensiivsusest annab tunnistust praeguse Bosporuse väinasuu vastas paiknev veevoolu poolt õõnestatud suuremõõtmeline süvend Musta mere aluspõhjas , mis on hiljem täitunud setetega . </s> </p>
<p> <s> Vee sissevool võis Ryani ja Pitmani arvestuste järgi kesta mitmeid aastaid , olles algul väga intensiivne , aga aeglustudes sedamööda , kuidas Musta mere ja Vahemere veetasemete vahe vähenes . </s> <s> Lõpptulemusena oli maailmamere ja Musta mere veepind samal tasemel ning vee edasitung maismaale lakkas . </s> <s> Musta mere pind kerkis kokku 107 meetrit . </s> <s> Veetõusu kiiruseks oli keskmiselt 15 sentrimeetrit ööpäevas . </s> <s> Üleujutus hõlmas praktiliselt kogu Musta mere ranniku . </s> <s> Sõltuvalt ranniku profiilist oli üleujutuse ulatus erinev . </s> <s> Väga vähene oli see mere kirderannal , Kaukasuse mäestiku järsul jalamil , ulatuslik aga lääne- ja põhjarannal , seda eriti ranniku lauges loodeosas , ulatudes seal mitmesaja kilomeetrini sisemaa suunas . </s> <s> Looderannikul oli kalda tõus ainult 45 sentimeetrit kilomeetri kohta ning praegugi vee sügavuseks ainult 30-60 meetrit . </s> <s> Vesi võis maismaal edasi tungida kiirusega 350-750 meetrit ööpäevas , madalates jõesuuetes koguni 1,5 kilomeetrit ööpäevas . </s> </p>
<p> <s> <hi rend="rasvane"> Põgenikevool </hi> </s> </p>
<p> <s> Toimunul oli suur mõju kogu Euroopa inimasustuse edasisele käekäigule . </s> <s> Teatavasti ollakse seisukohal , et Euroopa põllunduse lähtekohaks oli paikkond Lähis-Idas Levanti ja Anatoolia alal ( praeguste Süüria ja Türgi kandis ) ning tema tekkeaeg oli umbes 10 000 aastat tagasi . </s> <s> Ligikaudu samal ajal sai alguse ka karjandus . </s> <s> Ajapikku levis põllundus Euroopasse laiali . </s> <s> Meie arheoloogi <hi rend="kaldkiri"> Valter Langi </hi> järgi on põllunduse alged Eestis kuni 5000 aastat vanad . </s> <s> Ryani ja Pitmani seisukohad põllunduse ja karjanduse tekkimise osas tunduvad olevat lähedal nn. oaasiteooriale , mille kohaselt metsikuid teraviljataimi ja loomi hakati viljelema ja kodustama teatud sundseisus , kui külmematel ja vastavalt ka kuivematel ilmastikuperioodidel inimesed ja loomad olid sunnitud koonduma mageveekogude äärde “ talvitama ” , sest seal säilisid taimestiku kasvuks paremad tingimused . </s> <s> Pärast viimast jääaega olid sellisteks perioodideks eelkõige ajavhemikud 12 500-11 400 ja 8200-7800 aastat tagasi . </s> </p>
<p> <s> Üheks selliseks suureks oaasiks võib pidada kunagist mageveelise Musta mere rannikut . </s> <s> Ryani ja Pitmani järgi olid siinsed elanikud enne katastrofaalset üleujutust edukad põldurid ja karjakasvatajad . </s> <s> Nad lõid ka kõrge kultuuri , mille kohalikud arheoloogilised jäljed on jäänud aga vee alla ning seetõttu seni avastamata . </s> <s> Selle kultuuri märke usuvad kaks ameeriklast leiduvat seevastu seal , kuhu Musta mere rannikuelanikud paanikas põgenesid kiiresti tõusva vee eest . </s> <s> Pagemine toimus igas ilmakaares , kuid meid huvitab loomulikult just Euroopasse laiali suundunud põgenikevool . </s> <s> Uue ja kõrgema põldurite-karjakasvatajate kultuuri nooremaid kui 7500-aastasi arheoloogilisi jälgi leidub eelkõige Kesk-Euroopas ning neid peavad Ryan ja Pitman üleujutuspõgenike poolt sinna levitatuiks . </s> </p>
<p> <s> Tšehhi päritolu inglise arheoloog <hi rend="kaldkiri"> Marek Zvelebil </hi> on tõlgendanud Euroopa arheoloogilist leiuainest selliselt , et üldjoontes just samaks ajaks ja samale Kesk-Euroopa alale olid levinud Lähis-Ida suunast põldurid . </s> <s> Kaugemale lääne ja põhja suunas toimus põllunduse levik hiljem aga juba eelkõige kultuuridifusioonina , seega ilma põllumajandusliku elanikkonna enda massilise migratsioonita . </s> <s> Zvelebili seletusega on äsja liitunud ka mainekas inglise arheoloog <hi rend="kaldkiri"> Colin Renfrew </hi> . </s> <s> Viimase väitel esitati 1999. aasta sügisel Cambridge'is toimunud arheoloogide ja geneetikute ühiskonverentsil kõnealust seletust toetavat populatsioonigeneetilistki andmestikku , mida on oodata peagi trükist . </s> <s> ( Nimetatud konverentsil tegi soomeugrilaste ja ennekõike saamide geenipärandi lahtiseletustega muide ilma meie populatsioonigeneetik <hi rend="kaldkiri"> Richard Villems </hi> . ) </s> <s> Kõik see tõstab Ryani ja Pitmani Kesk-Euroopa põgeniketeooria usutavust . </s> </p>
<p> <s> <hi rend="rasvane"> Lükkas liikuma indoeurooplased </hi> </s> </p>
<p> <s> Kui lisaks oletada , et migrandid olid indoeuroopakeelsed , nagu paljud uurijad ja nende seas soome lingvist <hi rend="kaldkiri"> Kalevi Wiik </hi> seda teevad , sünnib pilt ka nende keelte dominantsest levikust migratsiooniterritooriumile ning hiljem sealt edasi lääne ja põhja poole , sealhulgas soome-ugri keelealale . </s> <s> Ülalöeldu põhjal võib Musta mere üleujutuskatastroofi tõlgendada kui põllunduse , indoeurooplaste ja nende keelte levikut ajas ja ruumis tõhusalt edendanud tegurit Euroopas . </s> <s> On raske arvata , kui palju aega oleks võtnud põllunduse-karjakasvatuse ning indoeuroopa keelte jõudmine Kesk-Euroopasse ilma selle katastroofita või kas need keeled oleksid sinna üldse kunagi jõudnud . </s> <s> Seejuures on meie jaoks eriti oluline see , et umbes 7500 aasta eest aset leidnud Musta mere veeuputus paiskas indoeuroopa põldurid-karjakasvatajad ka soome-ugri küttide-kalastajate vahetusse naabrusse . </s> </p>
<p> <s> Eespool kirjeldatud ulatusliku migratsiooni erakordsuse mõistmiseks on oluline rõhutada , et kiviaegsed kütid-kalurid ei võtnud n.-ö. normaaloludes ette suuri massrändeid . </s> <s> Nad nihkusid ainult asustamata , näiteks mannerjää alt vabanevatele aladele . </s> <s> Võiks arvata , et teraviljakasvatus , mis oli kümneid kordi efektiivsem elatusallikas kui küttimine-kalastamine , kutsunuks esile põllumajandusliku elanikkonna plahvatusliku kasvu , mis sundinuks põldureid otsima üha uusi kõlvikuid , s.t. laiali rändama . </s> <s> Ometi seda ei juhtunud . </s> <s> Armeenia päritolu inglise arheoloog <hi rend="kaldkiri"> Pavel Dolukhanov </hi> on uurinud Lähis-Idas esimeste põldurite asulaid ning täheldanud , et need ei laienenud kiiresti naaberaladele . </s> <s> Levimatuse põhjus pole teada , kuid Dolukhanov pakub mõeldavate seletustena välja näiteks tihedama asustuse korral kergemini levivad laastavad epideemiad või siis põllunduse tõttu rikastunud inimrühmade vahelised ohvriterohked röövsõjad . </s> <s> Ryan ja Pitman osutavad , et külmemal kliimaperioodil , 8200-7800 aastat tagasi , need asulad laostusid ja jäeti maha . </s> <s> Näeme seega , et alles Musta mere looduskatastroof kutsus esile põldurite arvuliselt ja ruumiliselt ulatusliku laialirände . </s> </p>
<p> <s> <hi rend="rasvane"> Kuulda , näha ja tunda … </hi> </s> </p>
<p> <s> Mis puutub “ Gilgameši ” ja Vana Testamendi veeuputuskirjeldustesse , siis tuleb silmas pidada , et Musta mere katastroof pidi olema seda üleelanutele erakordselt košmaarne elamus . </s> <s> Ryan ja Pitman oletavad koguni , et hirmunud üleujutuspõgenike enamik püüdis oma pagemisteekonnal nähtavasti üldse suuremaid veekogusid vältida . </s> <s> Röögatute veemasside purskumine Bosporuse kitsastiku kaudu Musta merre oli kuulda , näha ja tunda kogu ranniku ulatuses . </s> <s> Kostis hiigelkose kõrvulukustav möirgamine . </s> <s> Pihustunud kaskaadivee pilv varjas päikese , vesi sadas vihmana alla . </s> <s> Rannikut rammisid sogased hiidlained . </s> <s> Tõusis marutuul , mis kandis endaga vihma , samuti tolmu ja liiva ning puid , põõsaid ja rohtu . </s> <s> Oma 300 päeva pidi olema tunda , kuidas maapind vibreerib . </s> <s> Kõike purskumisega kaasnevat on raske isegi ette kujutada . </s> <s> Ja muidugi neelas tormitsev tõusuvesi ühe põllu , elamu ja kodulooma teise järel , inimesi uppus . </s> <s> Loodusjõudude möll ning inimeste elukeskkonna häving olid kirjeldamatud . </s> </p>
<p> <s> Pole siis ehk imeks panna , et mälestus juhtunust pärandus põlvest põlve ning kandus aastatuhandete taha . </s> <s> Ryani ja Pitmani järgi liikusid põgenikud ka Mesopotaamiasse . </s> <s> Sealt pärinevast sumeri-babüloonia lugulaulust nopiksin väited , et tõusis tume pilv , mürises , muutus pimedaks , kiiresti liikuv lõunatorm möllas . </s> <s> Asjakohane on vist ka võrdlus , et terve maa lõhenes kui anum . </s> <s> Kuna tõrvikud tõstsid Anunnakid , et nende säraga süüdata maa , esines tõenäoliselt ka atmosfäärielektrilisi nähte . </s> <s> Piibel laseb uputusel kesta tõepäraselt üle aasta ning mainib ehk tabavalt , et puhkesid kõik suure sügavuse allikad . </s> <s> Ryan ja Pitman osutavad sellele , et Mesopotaamia jõgede üleujutused olid sageli küll ettearvamatud ning laastavad , kuid oma olemuselt nad ei sobi hästi aluseks vaadeldavatele müütidele . </s> <s> Mis puutub Piibli väitesse , et maa oli lõpuks jälle täiesti kuiv , siis tõlgendaksin seda kas igale korralikule muinasjutule kohustusliku õnneliku lõpuna , Mesopotaamia ja Egiptuse jõetulvade kogemuste juurdelisamisena või hoopis selle fakti peegeldusena , et Musta mere vee pealetung maismaale ju lõpuks tõesti peatus . </s> </p>
<p> <s> Meile nii tuttav Piiblis kirjeldatud veeuputus leidis niisiis 7500 aasta eest tõesti aset . </s> <s> Ta oli sellest kirjeldusest küll mitmes suhtes erinev , kuid kahtlemata nii võimas ning nii suurte tagajärgedega ulatuslikule inimasustuse regioonile Euraasias , et on auga ära teeninud fikseerimise pühakirjas . </s> <s> Temata oleks ka soomeugrilastel tulnud kes teab kui kaua oodata indoeurooplaste keelelisi ja muid mõjusid . </s> </p>
<p> <s> AGO KÜNNAP ( 1941 ) on Tartu Ülikooli uurali keelte professor . </s> </p>
<p> <s> *Kõik ajamäärangud on antud tavalistes päikesekalendri aastates , mis on saadud radiosüsiniku 14C dateeringute dendroloogilisel kalibreerimisel ( cal BP ) . </s> </p></div2>
      </div1>
      <div1 type="ajakirjanumber">
        <head> Horisont 3 , 2001 </head>
        <div2 type="artikkel"><head> <s> Piiride kadumisest , kasvanud vastutusest ja isiklikest huvidest . </s> <s> Intervjuu 14. mail ametisse asunud Tallinna Pedagoogikaülikooli uue rektori psühholoog Mati Heidmetsaga . </s> </head>
<p> <hi rend="rasvane"> <s> Viimasel ajal on üheks sagedasti esinevaks väljendiks postmodernism , mida kasutavad igasugustes seostes kõikvõimalike elualade esindajad . </s> <s> Teie olete selle teemavaldkonnaga samuti kokku puutunud . </s> <s> Seepärast tahakski kõigepealt küsida , mis see postmodernism üldse on ? </s> </hi> </p>
<p> <s> Psühholoogia jaoks on postmodernismil kaks olulist tunnusjoont . </s> <s> Esiteks tähendab see traditsiooniliste piiride ja piirangute kadumist , teiseks - tavapäraste grupisuhete ja ka grupisõltuvuste nõrgenemist . </s> <s> Postmodernistlikuks nihkeks peetakse 1960. aastatel alanud normide ja piirangute lõdvenemist . </s> <s> Ilmusid pikad juuksed ja lõtv riietus , tänaval hakati musitama ja rääkima kõva häälega olukorras , kus see mõni aeg tagasi veel kuidagi ei sobinud . </s> <s> Kui varem oli kombeks , et kõigepealt abiellutakse ja siis saadakse lapsi , siis nüüd pöördus sündmuste järjekord sageli vastupidiseks . </s> <s> Niisiis pole postmodernism , postmodernistlik nihe või elulaadi muutus midagi sellist , mis oleks tekkinud väga järsku - eile veel ei olnud , aga täna juba on ! </s> <s> Pigem on see protsess , mis kuldsetel kuuekümnendatele tasapisi alguse sai . </s> <s> Tänapäeval on aga jõutud nii kaugele , et paljude jaoks hakkab vabadus ja piirideta olek tüütuks muutuma ning elu isegi raskemaks ja keerulisemaks tegema . </s> </p>
<p> <s> Üksikinimese vaatepunktist on postmodernistliku elulaadi kujunemine , nagu iga muutus , teinud elu ühelt poolt lihtsamaks ja teisalt raskemaks . </s> <s> Lihtsamaks selles mõttes , et enam ei pea niipalju muretsema selle üle , mida teised arvavad . </s> <s> Näiteks - kas mu riietus on sobiv , andmaks intervjuud ajakirjale “ Horisont ” . </s> <s> Samas on suurenenud igaühe vastutus - see , mis inimesest saab ja temaga juhtub , on ainult tema enda probleem ning eriti kellelegi toetuda pole . </s> </p>
<p> <s> Veel paarsada aastat tagasi oli inimese elu päris täpselt n.-ö. ette kaardistatud . </s> <s> Naisevõtt oli vanemate mure , tegevusala juba sünniga määratud . </s> <s> Postmodernse inimese perspektiivist võiks seda käsitleda vabaduste piiramisena , samas oli see kõik ka omamoodi meeldiv , raskete küsimustega ei pidanud oma pead vaevama . </s> <s> Elu oli paika pandud , tulevik suhteliselt kindel ja määratletud . </s> <s> Postmodernses maailmas on tulevik lahtine , inimene on kohustatud ise otsustama , riskima , valima . </s> <s> Ja paljudele põhjustab selline kõrge määramatus - kas või tööturul - stressi ja muret . </s> <s> Postmodernne tööturg tähendab järjest rahkem , et eluaegseid töökohti ei ole . </s> <s> On projekt-tüüpi tööotsad ning kui üks lõpeb , siis on inimene taas vaba ning peab hakkama uut otsima . </s> </p>
<p> <s> Postmodernne nihe on avanud meile palju uusi võimalusi , aga samal ajal sundinud vastutama . </s> <s> Viimane on sageli ebamugav , tahaks kindlust ja selgust ! </s> <s> Koos turumajanduse saabumisega Eestisse on aga seda kindlust ja selgust paratamatult vähem . </s> </p>
<p> <hi rend="rasvane"> <s> Postmodernistlik nihe on toimunud suhteliselt ruttu , Eestis on see aga hoopis kiire ja järsk protsess olnud . </s> <s> Kas ehk liigagi kiire ? </s> <s> Pealegi tundub see postmodernism Eesti jaoks mõneti sissetoodud “ kaup ” olevat ! </s> </hi> </p>
<p> <s> Sisuliselt on see postmodernistlik nihe , jah , meie põlvkonna jooksul teostunud . </s> </p>
<p> <s> Mis eestlastesse puutub , siis arvan , et 1980. aastate lõpu , 1990. aastate alguseni olime natukene sees ja natukene kõrvaltvaatajad . </s> <s> Piiride nihutamine , mis puudutas kunsti- , kultuuri- ja pop-maailma , oli ju ka Eestis olemas ( pikad juuksed , laiad püksid ) . </s> <s> Kunstiteosteks said taiesed , millele veel parkümmend aastat varem keegi mingit tähelepanu poleks pööranud . </s> <s> Aga meie elukorraldust ja tööelu too postmodernne paradigma neil aastail veel ei puudutanud . </s> <s> Neisse elusfääridesse jõudis see hiljem ja väga järsku ning lõi paljudel jalad alt . </s> </p>
<p> <s> Mõni aeg tagasi Eestis käinud Francis Fukuyama rääkis tegelikult selsamal teemal . </s> <s> Ta oli murelik selle üle , et elu kontsentreerub üha enam indiviidi ümber ning gruppide - perekonna , sõpruskondade , tutvusringkonna roll väheneb . </s> <s> Fukuyama arvates ei tohiks see olla eesmärk , kuhupoole Läänemaailm peaks pürgima . </s> <s> Kuigi ega tal mingisugust head ja selget retsepti ka asemele polnud pakkuda . </s> </p>
<p> <s> <hi rend="rasvane"> Mida siis teha ? </hi> </s> </p>
<p> <s> Tõenäoliselt rakendub ka postmodernistliku individualiseerumise puhul , nagu väga paljudel juhtudel ajaloos , nn. pendli efekt - ühiskond liigub ühte äärmusesse ning hakkab sealt tasapisi tagasi liikuma . </s> <s> Hea näide on tuuled Eesti majanduses , liberaalsest parempoolsesest nurgast liigutakse välja , julgemad räägivad juba sotsialismist , ümberjaotamisest , sotsiaalsest kapitalist jne. </s> </p>
<p> <s> Tõenäoliselt proovitakse ka vabaduse piiride ja individualiseerumise mõttes ära üks äärmus , peagi aga selgub , et kõige hea kõrval ka midagi kaotatakse , ja mõnikord isegi palju . </s> <s> Kasvõi nii , et paar põlvkonda enam üldse ei abiellu ja saavad täiesti juhuslikult lapsi , siis aga otsustavad mõned selle vana asja , abielu , sealt ajaloo prügikastist välja tuua ning selgub , et see on jube vahva ! </s> </p>
<p> <s> <hi rend="rasvane"> Kas siis kunagi võib taas kätte jõuda aeg , mil ei istutagi enam põhiliselt arvuti taga , virtuaalses maailmas ? </hi> </s> </p>
<p> <s> See on juba hoopis teine teema . </s> <s> Ma arvan , et paar põlvkonda edasi ei olegi enam sedalaadi arvuteid nagu tänapäeval . </s> <s> Inimesed kannavad väikest “ toru ” taskus ning võivad igaühega ühendust võtta kust tahes . </s> <s> Pärast panevad tolle riistapuu lihtsalt taskusse tagasi . </s> </p>
<p> <s> Postmoderniseerumises etendab virtuaalne maailm mitut rolli - ühelt poolt on see olnud tagantlükkaja , teiselt poolt pakkunud sobivat infrastruktuuri ( keskkonda ) . </s> <s> Huvitavad on siin arutelud selle üle , kas on mingit vahet , kui inimesed suhtlevad näiteks arvuti ( e-posti ) kaudu või kui nad saavad suheldes üksteisele silma vaadata . </s> </p>
<p> <s> <hi rend="rasvane"> Ja tulemused ? </hi> </s> </p>
<p> <s> Olulisi järeldusi veel teha ei saa , liialt vähe aega on möödunud . </s> <s> On ju näiteks arutletud selle üle , et kui laps esimesed 15 eluaastat arvuti eest ära ei tule ja suhtleb ainult meil'ide vahendusel , kuivõrd kompetentne ta on situatsioonides , kus ta peab teiste inimestega vahetult asju ajama . </s> <s> Aga kuna arvutiajastu on veel lühike olnud , siis mingisuguse n.-ö. loomuliku eksperimendi tulemusi meil muidugi veel pole . </s> </p>
<p> <s> Üks erinevus seisneb vist selles , et arvuti kaudu suhtlemise on oluliselt anonüümsem . </s> <s> Näiteks kui inimesel on vaja teisele midagi halvasti öelda , või “ ei ” öelda , siis seda on lihtsam teha arvuti kaudu . </s> <s> Toksid lihtsalt vastuse masinasse … </s> </p>
<p> <s> Samas puuduvad arvutisuhtlemises psühholoogiat väga pikka aega huvitanud mitteverbaalsed infokanalid . </s> <s> Vahetul suhtlemisel on ju see , mida inimene räägib , ainult üks suhteliselt väike osa sellest , kuidas ta oma sõnumit edasi annab . </s> <s> Lisandub see , kuidas ta käsi liigutab , kas ta vaatab silma või hoiab pilgu maas , kas seisab või istub jne. </s> <s> Kogu see mitteverbaalne pool kannab samuti sõnumit , mis arvutisuhtlemises kaob . </s> <s> Paljud arvavadki , et kui inimsuhtlemine hakkab toimuma põhiliselt elektrooniliselt vahendatult , siis käib see oma informatsiooni edasiandmise jõu ja kvaliteedi osas oluliselt alla . </s> <s> Sest me saame kõigist neist kanalitest , mis loodus inimesele kaasa on andnud , kasutada ainult pisikest osa - neid lühikesi sõnakesi , mida me viitsime arvutisse toksida . </s> </p>
<p> <hi rend="rasvane"> <s> Kui teiste kommunikatsioonivahendite roll väheneb ja domineerib sõna , siis võiks ju eeldada , et inimene arendab oma sõnakasutust eriti kõrgele , lausa ilukirjanduslikule tasemele . </s> <s> Aga tegelikult on väidetud vastupidist - ka sõnaline pool jääb kängu ? ! </s> </hi> </p>
<p> <s> Võib ju arutleda ka nii , et hästi tehniseeritud keskkonnas kaob üldse ära vajadus teise inimesega pikalt ja põhjalikult vestelda … On umbes 20 standardsõnumit , mille hulgast inimene valib sobiva ja saadab teele ! </s> <s> Suhtlemisskeemid muutuvad kindlasti , ma siiski arvan , et need inimesed kes hommikust õhtuni ainult arvutiga tegelevad , lähevad suure naudinguga õhtul õllekasse või sauna . </s> <s> Need aga , kes peavad päev läbi suhtlema teiste inimestega , naudivad pärast tööd üksindust . </s> </p>
<p> <s> <hi rend="rasvane"> Milliste konkreetsete uurimisvaldkondadega tegelevad praegusel ajal Pedagoogikaülikooli psühholoogid ? </hi> </s> </p>
<p> <s> Uurimisteemasid on palju , suur hulk neist rakendusliku iseloomuga . </s> <s> Viimase aja trend ongi püüe akadeemiliste uurimgute tulemusi praktliste küsimuste lahendamisega ühitada . </s> <s> Olgu viimasteks kas poliiitliste hoiakute muutused , integratsiooniprobleemid või suhted õpilaste ja õpetajate vahel . </s> </p>
<p> <s> <hi rend="rasvane"> Mõni näide ? </hi> </s> </p>
<p> <s> TPÜ-s on pikka aega tegutsenud keskkonnapsühholoogia uurimisgrupp , mille viimase aja tööd on seotud vana psühholoogiaküsimusega hoiakute ja käitumise suhetest . </s> <s> Lihtsamalt öeldes - uuritakse , kuivõrd see , mida inimene räägib , seostub sellega , mida ta teeb . </s> <s> Kas jutul ja tegudel on mingi omavaheline seos või on need kaks täiesti iseseisvat maailma ? </s> </p>
<p> <s> Paar aastat tagasi viisid sakslased läbi uuringu , mille käigus küsiti kõigepealt inimestelt , kuidas nad suhtuvad looduse kaitsmisesse . </s> <s> Saadi väga positiivsed vastused - vihmametsi tuleb hoida , tahma ei tohi õhku paisata jne. </s> <s> Teatud aja pärast paluti samadel inimestel osaleda mingis pisikeses praktilises tegevuses , mis aitaks loodust hoida . </s> <s> Mõned nõustusid , teised mitte . </s> <s> Seejärel päriti , kas inimesed oleksid nõus ühe väikese loodussõbraliku projekti heaks natuke raha andma . </s> <s> Annetajaid oli juba päris vähe . </s> <s> Lõpuks kutsuti kõiki osalema suures aktsioonis , mille sisu seisnes osa sissetulekute vabatahtlikus annetamises loodust toetava projekti hüvanguks . </s> <s> Viimasel puhul kaasalööjaid praktiliselt polnud . </s> <s> Uurijate järeldus oli , et mitmetes eluvaldkondades ( kas või needsamad loodushoiakud ) on verbaalne , hoiakuline elu muutunud iseseisvaks reaalsuseks ning suhteliselt sõltumatuks praktilisest tegevusest . </s> <s> Kui aga kogu meie rohelisus ja säästlik mõtteviis piirdubki ainult õigete sõnade väljaütlemisega õiges kohas , siis oleks see laiemas kontekstis päris mõtlemapanev . </s> </p>
<p> <s> Uuringutest joonistub välja pilt , et käitumise puhul on kõik okay hetkeni , kui inimene ei pea iseennast hakkama piirama , ei pea oma ressursse mängu panema , oma elulaadi mingis osas tagasi tõmbama . </s> <s> Samalaadne hoiakute ja käitumise dissonants ilmneb ka muudel puhkudel - näiteks demokraatiat puudutava retoorika ja tegelike poliitiliste toimingute osas . </s> </p>
<p> <s> Psühholoogiateooria räägib sellest , et kui tekib niisugune vastuolu hoiakute ja käitumise vahel , siis see realiseerub pingeseisundis - ning inimene püüab kas käitumist nihutada või hoiakuid muuta . </s> <s> Postmodernses maailmas on aga hoiakute maailm saavutamas suhtelist sõltumatust . </s> </p>
<p> <s> <hi rend="rasvane"> Järelikult kahepalgelisemaks muutunud ? </hi> </s> </p>
<p> <s> Ei tahaks küsimust nii seada … arvan , et kui ajalukku vaadata , siis eks seda kahepalgelisust ole vist alati olnud . </s> </p>
<p> <s> Tulles tagasi loodushoiakute juurde , on siin oluliseks mõjuriks kindlasti asjaolu , et täna jõuab info looduse ja paljude teiste eluvaldkondade tegeliku seisundi kohta inimeseni vahendatult ning tal puudub sageli isiklik kogemus , hindamaks , kas midagi on hästi või halvasti . </s> <s> Ta saab pidevalt eksperthinnanguid , tal puudub isiklik mõõdulint , millega toimuvat mõõta . </s> <s> Eksperte on aga igasuguseid , mõned väga traagilised , teised jälle optimistlikud … </s> </p>
<p> <s> Postmodernse maailma üks tunnus ongi see , et rollid , mida igaüks meist täidab , on suhteliselt eraldiseisvad . </s> <s> Inimene võib teatud suhetes olla tohutult loodusesõbralik , pidada kõnesid , teha üleskutseid jne. </s> <s> Ja teises kontekstis visata oma vana aku lihtsalt loodusesse ning need kaks asja tema peas omavahel ei seostu . </s> <s> Me ei saa aru , et tegelikult on see kõik üks ja sama asi . </s> </p>
<p> <hi rend="rasvane"> <s> See on ju kurb . </s> <s> Kuidas siis inimene oma kahestumist ei tunneta ? </s> </hi> </p>
<p> <s> Ma rääkisin loomulikult natuke utreeritult , aga hoiku-käitumise seostamatus on mõnikord lausa silmatorkav . </s> <s> Kui George Bush kohtub ameerika rohelistega , siis ta räägib kindlasti rohelist juttu ja kui ta satub kokku töösturitega , siis ta saab aru , et neil on samuti õigus . </s> <s> Ja Kioto protkolli lihtsalt ei tohi alla kirjutada . </s> <s> Otsuse langetamise hetkel on psühholoogiliselt talutavam , kui ta hoiab eri asjad ( rohelised ja töösturid ) eraldi , mõlemale korraga mõeldes läheb pinge vist liiga suureks … </s> </p>
<p> <s> <hi rend="rasvane"> Aga kuidas siis jääb kompromissidega ? </hi> </s> </p>
<p> <s> Kompromiss küll , aga mille vahel ? </s> <s> Konkreetse indiviidi huvide ja elustandardi ning suhteliselt abstraktsete üldiste huvide vahel , mis inimest täna otseselt ei mõjuta . </s> <s> Mille kohta talle räägitakse , et see puudutab järgmist ja ülejärgmist põlvkonda . </s> <s> On raske veenda tänast tööturit ära andma 20% sissetulekust selle nimel , et ülejärgmisel põlvkonnal oleks näiteks kasutada piisavalt põlevkivi ! </s> </p>
<p> <s> Psühholoogia arutleb selle üle , kui kaugele ulatub inimese jaoks olulise maailma piir . </s> <s> Mina ise , mu lähedased … Eestimaa . </s> <s> Aga Aafrika ? </s> <s> Kas ma peaksin muretsema , aga võib-olla ka ohverdama selle nimel , et Aafrikas olulist taimekooslust säilitada ? </s> <s> Kusjuures pole päris kindel , et kui mina end kuidagi piiran , mingi kauge põlvkonna või paiga heaks midagi teen , siis sellest ka kasu on . </s> <s> Sageli juhtub nii , et inimene viskab niisugused vastikud küsimused lihtsalt peast välja . </s> </p>
<p> <s> Võib väita , et see , mida suudame looduse heaks praktiliselt ära teha , sõltub suurel määral meie mõtlemisest . </s> <s> Tõenäoliselt ei ole pilt , mis inimesel loodusest täna kujuneb , ainuvõimalik . </s> <s> Meie ettekujutused on kujundatavad , muudetavad , parandatavad . </s> <s> Ja kui tunneme seda mehaanikat , mis hoiakuid ja käitumist seostab , siis on ehk võimalik neid ka teineteisele lähemale nihutada . </s> </p>
<p> <hi rend="rasvane"> <s> Inimeste mõttemaailma peaks ju olema üsna kerge manipuleerida ja neid teatud suunas liikuma panna , nagu on näidanud totalitarismi kogemus . </s> <s> Kuidas siis mõne küsimuse puhul ( näiteks loodushoid ) seda mõtlemist ja tegutsemist nii raske on kokku viia ? </s> <s> Kas küsimus on ehk totalitaarse ja demokraatliku ühiskonna erinevustes ? </s> </hi> </p>
<p> <s> Ega siis kapitalism inimesega vähem manipuleeri kui kommunism . </s> <s> Teame ju kõik , millise innukusega käiakse mööda suuri supermarketeid kasutuid asju kokku hankimas - eks ka see ole manipulatsioon . </s> <s> Selles mõttes toimivad kommunism ja kapitalism sarnaselt . </s> <s> Erinev on mehhanism - üks oli survemehhanism , teine on huvimehhanism . </s> </p>
<p> <s> <hi rend="rasvane"> Viimane on salakavalam ? </hi> </s> </p>
<p> <s> Loomulikum . </s> <s> Toimib lihtsalt ühiskonna enda loogika , mis manipuleerib selles mõttes , et toodab järjest uusi vajadusi seletades meile kõigile , kuivõrd mõttetu on elu ilma nende rahuldamiseta . </s> <s> Psühholoogia üks viimase aja huvitavamaid valdkondi ongi just vajaduste tootmise temaatika . </s> </p>
<p> <s> Teisalt - kui taoline huvimehhanism ei toimiks , siis alternatiiviks oleks niisugune mõnus lõunamaa , kus inimesed ootavad , et banaan neile suhu kukuks . </s> <s> Kah võimalus , aga hetkel mitte eriti atraktiivne . </s> </p>
<p> <s> <hi rend="rasvane"> Kuidas elab äsja ametisse asunud rektori arvates TPÜ tervikuna , milliseid muutusi on oodata ülikoolimaastikul ? </hi> </s> </p>
<p> <s> TPÜ nissiks on ikka olnud õpetajakoolitus ning selge rakenduslik komponent õppekavades . </s> <s> Ehk - mitte ainult hea akadeemiline teadmine , vaid ka oskused selle abil elus ja töökohal hakkama saada . </s> <s> Oleme oma õppekavadesse lülitanud tugevad sotsiaalsete kompetentside plokid , samuti avanud mitmeid lisaerialasid , mis just tänasel tööturul nõutud - projektijuhtimine , avalikkussuhted , kolmanda sektori juhtimine jt. </s> <s> Sedalaadi universaalseid oskusi pakkuvaid lisaerialasid võivad võtta kõik meie üliõpilased , nii tulevased õpetajad , kui sotsiaaltöötajad , ametnikud , treenerid . </s> <s> TPÜ psühholoogide õppekavadesse on kõrvuti klassikalise psühholoogiaga lülitatud ka nõustamise , organisatsioonikäitumise , personalijuhtimise jt kursused , Kõike seda läheb mõnda firmasse tööle asuval psühholoogil paratamatult vaja . </s> <s> Oleme käivitanud ka rea magistriprogramme , mis on mõeldud just sotsiaalset nõutud oskuste kujundamiseks . </s> <s> Eelmisel aastal organisatsioonikäitumise magistriprogrammi , tänavu lisandus näiteks multimeediumi magistrikursus . </s> <s> Ka keelte õpetamine on viimasel ajal TPÜ-s hoogsalt edenenud . </s> <s> Ma ei tea , kas mõni teine Eesti ülikool praegu õpetab 17 võõrkeelt ? </s> <s> TPÜ-s saab eelmisest aastast õppida ka türgi ja järgmisest aastast hollandi keelt . </s> </p>
<p> <s> Viimasel ajal palju arutletud TTÜ ja TPÜ ühinemise üle Tundub , et lähiajal selles osas vist midagi suurt ei juhtu . </s> <s> Mõlema kõrgkoolil on piisavalt siseprobleeme , mida lahendada . </s> <s> Samas oleks see vist kaugemas perspektiivis mõistlik , nii resursside otstarbekama kasutamise kui konkurentsivõime tõusu mõttes . </s> </p>
<p> <s> <hi rend="rasvane"> Kas Eestis on liiga palju kõrgharidusega inimesi ? </hi> </s> </p>
<p> <s> Mina ei arva , et haridust on palju . </s> <s> Loogika , et rahvas on liiga haritud , pole tõsiselt võetav ! </s> <s> Ka metallitööline peab olema kõrgelt haritud , näiteks kui ta töötab arvutiga juhitaval pingil , mida ta peab ise programmeerima . </s> <s> Kindlasti ei pea need , kes praktilist tööd teevad , sugugi vähemharitud olema . </s> <s> Iseküsimus on , kas tänane ülikoolihariduse erialaline struktuur on parim võimalikest . </s> <s> Oluline on , et saadud haridusega elus midagi peale oleks hakata . </s> </p>
<p> <s> <hi rend="kaldkiri"> Mati Heidmetsaga vestles </hi> </s> </p>
<p> <bibl> <author> <s> Kärt Jänes-Kapp </s> </author> </bibl> </p></div2>
      </div1>
      <div1 type="ajakirjanumber">
        <head> Horisont 3 , 2001 </head>
        <div2 type="artikkel"><head> Riigita rahvad <lb/> FRYSLÂN </head>
<p> <bibl> <author> <s> Andrus Mölder </s> </author> </bibl> </p>
<p> <s> Paljude eestlaste jaoks assotsieerub sõna friis eeskätt friisi tõugu lehmadega . </s> <s> Vähem teatakse , et friisid on rahvas , kes käesoleval ajal elab Kirde-Madalmaades ja Loode-Saksamaal , ning kes minevikus on hõlmanud väga suurt osa Põhjamere lõuna- ja idaranniku äärsetest aladest . </s> </p>
<p> <s> Kuna ajaloo keerdkäikude tõttu on friisid laiali paisatud kahe erineva riigi aladele ( pealegi veel mitmesse üksteisest lahus olevasse piirkonda ) , ei saa nüüdisajal rääkida ühtsete traditsioonide ja ühtse keelega friisi rahvast . </s> <s> Seetõttu ei ole isegi Friisimaa nimel friisi keeles ühtset nimekuju . </s> <s> Kõige enam kasutatakse Friisimaa tähistamiseks läänefriisi murde terminit Fryslân , millega kitsamalt tähistatakse Friisimaa provintsi Madalmaades . </s> <s> Samas on põhjafriisi murdes Friisimaa nimi hoopis Fraschlönj . </s> </p>
<p> <s> Valdav enamus friisidest elab Madalmaades Friisimaa provintsis , millel on omavalitsuslik autonoomia võrdselt teiste Madalmaade provintsidega . </s> <s> Eriõigusi friiside rahvuslikul provintsil praktiliselt ei ole . </s> <s> Friisimaa provintsist idas asub Noord-Hollandi , läänes Groningeni ja lõunas Drenthe provints . </s> <s> Nimetatud kolm , mis praegu on täielikult hollandikeelsed , on ajaloos olnud samuti friiside asualaks . </s> </p>
<p> <s> <hi rend="rasvane"> Frysk , seeltersk ja friisk </hi> </s> </p>
<p> <s> Friisi keel kuulub läänegermaani keelte inglise-friisi alarühma . </s> <s> Sageli arvatakse , et friisi keele kõige lähedasemateks sugulasteks on hollandi ja/või saksa keel . </s> <s> Tegelikult on selleks aga hoopis inglise keel . </s> <s> Viimastel aastasadadel on friisi keeles , eeskätt Madalmaades räägitavas läänefriisi murdes , siiski tuntavad ka hollandi keele mõjud . </s> </p>
<p> <s> Ajaloolistest põhjustest tulenevalt ei ole friisi keel ühtne , vaid jaguneb kolmeks üksteisest üsna tublisti erinevaks murderühmaks : läänemurre ( friisi keeles frysk ) , idamurre ( seeltersk või seelterfräisk ) ja põhjamurre ( friisk ) . </s> <s> Enam väljaarenenud on läänefriisi murre , kuivõrd selle rääkijaid on kõige rohkem ning nad moodustavad piirkonna üldisest elanike arvust suhteliselt suure osa . </s> </p>
<p> <s> Kunagi Põhjamere lõunarannikul laialt kasutusel olnud friisi keel on käesoleval ajal väljasuremisohus . </s> <s> Friisi keele rääkijate arvuks Euroopas hinnatakse umbes 425 000 inimest . </s> <s> Nendest ligi 410 000 elab Friisimaa provintsis Madalmaades ( moodustavad u. 2,7 protsenti Madalmaade elanikest ja 2/3 Friisimaa provintsi elanikest ) , 2000 Ida-Friisimaa kolmes asulas Saksamaal ning 10 000 Põhja-Friisimaal ( viimastest umbes 2000 on aktiivsed keelekasutajad ) . </s> <s> Samas peetakse friiside koguarvuks näiteks Põhja-Friisimaal vähemalt 50 000 inimest , mis tähendab , et friisi keelt kasutab neist ainult viiendik ja needki on kõik vähemalt kakskeelsed ( enamasti ülemsaksa ja friisi keele kasutajad ) , sageli ka kolmkeelsed - rääkides kas ülem- või alamsaksa , friisi ning taani või jüüti keelt ( taani keele dialekt ) . </s> </p>
<p> <s> <hi rend="rasvane"> Leeuwardenisse või Ljouwerti ? </hi> </s> </p>
<p> <s> Nagu teiste omariikluseta rahvaste , nii ka Friisimaa puhul tunneme mitte algupäraseid kohanimesid , vaid sealsete suurrahvaste ehk siis hollandlaste ja sakslaste variante . </s> <s> Lääne-Friisimaa tähtsamad linnad on friisi keeles Ljouwert ( hollandi Leeuwarden , provintsi halduskeskus , kus elab ligi 85 000 inimest ) , Snits ( hollandi Sneek ) , It Hearrenfean ( hollandi Heerenveen ) , Harns ( hollandi Harlingen ) , Frjentsjer ( hollandi Franeker ) , Dokkum ( sama ka hollandi keeles ) . </s> <s> Põhja-Friisimaa tähtsaim linn on friisi keeles Wästerlönj ( saksa Westerland ) ja piirkonna suurima saare nimi friisi keeles on Söl ( saksa Sylt ) . </s> </p>
<p> <s> Friisi keele kasutamine asjaajamises on erinevates ajaloolise Friisimaa piirkondades väga erinev . </s> <s> Schleswig-Holsteini liidumaa 1990. aastal vastu võetud konstitutsioon kaitseb ametlikult friisi kogukonda Põhja-Friisimaal . </s> <s> Samas ei ole friisi keelel antud piirkonnas ametlikku staatust ning kõik kirjalikud dokumendid vormistatakse üksnes saksa keeles . </s> <s> Siiski on viimastel aastatel hakatud Põhja-Friisimaa ametiasutustes korraldama friisikeelset suulist asjaajamist ning üha rohkem võib kohata kakskeelseid teeviitasid ja friisikeelseid asulate nimesilte . </s> </p>
<p> <s> <hi rend="rasvane"> Õppetool ülikoolis </hi> </s> </p>
<p> <s> Kooliprogramm tagab rohkem kui 1000 friisi lapsele võimaluse õppida friisi keelt vabatahtliku ainena üks või kaks tundi nädalas . </s> <s> Samas on täiesti selge , et korraliku keeleoskuse omandamiseks võõras keelekeskkonnas nimetatud koormusest ei piisa ning friisi keelest tõsiselt huvitatud peavad võtma tasulisi lisatunde väljaspool kooli . </s> <s> Alates 1978. aastast töötab Kieli ülikoolis friisi keele õppetool ning aastatel 1988-1996 tegutses samasugune õppetool ka Flensburgi ülikoolis . </s> </p>
<p> <s> <hi rend="rasvane"> Põhjas </hi> </s> </p>
<p> <s> Põhjamurde kasutamise teeb raskeks asjaolu , et põhjafriisikeelset meediat praktiliselt ei eksisteeri . </s> <s> Näiteks televisioonis ei esitata põhjafriisi murdes saateid üldse , raadio annab neid eetrisse ühes kohalikus avalikõiguslikus kanalis keskmiselt kolm minutit nädalas ( ! ) ning põhjafriisikeelsed ajakirjandusväljaanded puuduvad täiesti . </s> <s> Viimast tühimikku püütakse täita mõningate põhjafriisi murdes artiklite avaldamisega kohalikes saksa- ja taanikeelsetes ajalehtedes . </s> <s> Kirjandust ilmub vähesel määral , kuid põhjafriisikeelne kohalik teater on väga tegus ning aktiivsuse tõus on täheldatav friisikeelsete laulukooride hulgas . </s> </p>
<p> <s> <hi rend="rasvane"> Idas </hi> </s> </p>
<p> <s> Idafriisi keelt räägitakse Alam-Saksimaa Cloppenburgi maakonna kolmes asulas . </s> <s> Viimaste friisikeelsed nimekujud on : Romelse ( saksa Ramsloh ) , Schäddel ( Scharrel ) , Strukelje ( Strücklingen ) . </s> <s> Tänu 1980. aastate keskpaigas alanud idafriisi murde ametlikule kaitsmisele ( kui Euroopa Liidu vähemuskeel ) on keele aktiivsete kasutajate arv kiiresti kasvamas . </s> <s> Käesoleval ajal on piirkonnas 5 ida-friisi keelset lasteaeda , mitmes koolis on võimalik õppida friisi keelt vabatahtliku ainena 1-3 tundi nädalas . </s> <s> Ka nimetatud asulate avalikus halduses on viimastel aastatel hakatud osaliselt kasutama idafriisi keelt . </s> </p>
<p> <s> Idafriisi murdes ajakirjandusväljaandeid , samuti raadio- ja televisioonisaateid ei ole . </s> <s> Idafriisi murdes artiklid ilmuvad siiski regulaarselt kahes kohalikus saksakeelses päevalehes . </s> <s> Aktiivselt tegutseb kohalik teater ning järjest enam organiseeritakse idafriisi keeles mitmesuguseid kultuuriüritusi . </s> <s> Oldenburgi ülikooli juures töötab ka idafriisi keele õppetool , mis muu hulgas organiseerib idafriisi keele täiendõpet täiskasvanutele . </s> </p>
<p> <s> <hi rend="rasvane"> Läänes </hi> </s> </p>
<p> <s> Enim kasutust leiab läänefriisi murre , kuivõrd selle oskajaid on kõige rohkem ning selle rääkimiseks on ametlikul tasandil ( Friisimaa provintsis Madalmaades ) loodud ka paremad tingimused . </s> <s> 1996. aastal läbi viidud uuringu kohaselt suudavad provintsi elanikest 94 protsenti friisi keelest aru saada , 75 protsenti ise rääkida , 66 protsenti lugeda ( selle järgi on arvestatud ka keele kasutajate hulk ) , kuid ainult 17 protsenti kirjutada . </s> <s> Seejuures on friisi keele oskajaid traditsiooniliselt rohkem maapiirkondades ja vähem linnades . </s> </p>
<p> <s> Samas tuleb arvestada , et kuigi friisid on Friisimaa provintsi põlisrahvas , hakati friisi keele õigusi ametlikult tunnustama alles paarikümne aasta eest . </s> <s> 1980. aastal tehti friisi keele õppimine kohustuslikuks algkoolis , 1993 ka keskkooli esimestes klassides . </s> <s> Põhilisi aineid on friisid sunnitud aga siiani õppima hollandi keeles . </s> <s> Siinkohal on paslik meelde tuletada , et paljukirutud ja rahvaste vanglaks peetud NSV Liidus oli vähemalt Balti vabariikides põliselanikele tagatud kogu hariduse saamine nende emakeeles . </s> <s> Nii et kui võrrelda NSV Liidu hariduspoliitikat Baltimaades Madalmaade hariduspoliitikaga Friisimaal , Hispaania hariduspoliitikaga Baskimaal või Prantsusmaa hariduspoliitikaga Bretagne'is , siis ei tundugi NSV Liit enam nii põlisrahvaste vaenulik . </s> <s> Samalaadsete võrdlustulemusteni võib jõuda ka väikerahvaste suhtes rakendatava rahvuspoliitika muude osade võrdlemisel nimetatud maades . </s> </p>
<p> <s> 1995. aastal võeti vastu friisi keele kohalikes omavalitsustes kasutamise eeskirjad . </s> <s> 1996 ratifitseerisid Madalmaad Euroopa regionaalsete ja vähemusrahvaste keelte õiguste deklaratsiooni . </s> <s> 1997. aasta seadus annab õiguse kasutada friisi keelt kohtusüsteemis ( tegelikult on friisi keelt Friisimaa provintsi kohtutes kasutatud alates 20. sajandi keskpaigast ) . </s> <s> Praeguseks on aga jõutud niikaugele , et Friisimaa provintsi friisikeelne nimi Fryslân , samuti mitmete teise tasandi kohalike omavalitsuste friisikeelsed nimed on ainsad ametlikud nimed ( hollandikeelseid nimekujusid ei kasutata sageli isegi hollandikeelsetes ametlikes dokumentides ) ! </s> <s> Samuti võib öelda , et friisi keele läänemurdel on käesoleval ajal Friisimaa provintsi ametlikus asjaajamises hollandi keelega enamasti võrdsed õigused , kuigi üleriigiline ametlik dokumentatsioon ilmub ka Friisimaa provintsis enamasti vaid hollandikeelsena . </s> </p>
<p> <s> <hi rend="rasvane"> 100 raamatut aastas </hi> </s> </p>
<p> <s> Vaatamata õiguste tagamisele on friisi keele kasutamine Friisimaa massimeedias siiski väga vähene . </s> <s> Nii edastab kohalik televisioon friisikeelseid saateid vaid üks tund päevas , kohalik avalikõiguslik raadio aga ca 80 tundi nädalas ning piirkonnas ei ilmu ühtegi üksnes friisikeelset päeva- või nädalalehte ( friisikeelsed artiklid ilmuvad muidu valdavalt hollandikeelsetes ajalehtedes ) ! </s> <s> Friisikeelseid raamatuid ilmub aastas keskmiselt 100 erinevat nimetust ning tegutseb ka üks professionaalne friisikeelne teater . </s> </p>
<p> <s> <hi rend="rasvane"> Perekonnanimed </hi> </s> </p>
<p> <s> Väga paljud friisi perekonnanimed ( hinnanguliselt umbes 35 protsenti Friisimaa provintsi elanike perekonnanimedest ) lõpevad tähega “ a ” . </s> <s> Osa nendest nimedest , nagu näiteks Albada , Idsarda , Tjaarda , Wybranda on tekkinud ajaloolistest eesnimedest . </s> <s> Teised jälle , nagu näiteks Baarda , Ferwerda , Holwerda on tuletatud friisikeelsetest kohanimedest . </s> <s> Palju on ka i-lõpulisi perekonnanimesid , mis enamasti on seotud germaanikeelsete eesnimedega ( näiteks Adriani , Gerbrandy , Rudolphi , Sybrandy ) ning s-lõpulisi ( näiteks Foppes , Gosses , Haukes , Poppes , Sikkes , Wumkes ) . </s> <s> Küllaltki tavalised on ka stra-lõpulised nimed , tähistades ajalooliselt nimekandja päritolu vastavast paigast ( näiteks Balkstra , Beetstra , Boonstra ) . </s> </p>
<p> <s> Eriti Ida-Friisimaal võib kohata palju inga-lõpulisi perekonnanimesid . </s> <s> Neid peetakse eriti vanadeks , kuivõrd nimetatud nimelõpp on seotud germaani algkeelega ja ühel või teisel kujul ühine enamikule germaani rahvastele . </s> <s> Tähenduse poolest võib nimelõppu “ inga ” tõlkida kui millegi juurde kuuluvat või millegagi seotut . </s> <s> Näiteks vanaingliskeelne nimi Witting tähendab Witte poega . </s> <s> Friisidel on inga-lõpulistest nimedest kasutusel näiteks Abbinga , Dekkinga , Eisinga , Osinga , Piebinga , Tamminga . </s> </p>
<p> <s> <hi rend="rasvane"> Tuntud friisid </hi> </s> </p>
<p> <s> Terve rida kuulsaid inimesi , keda peetakse sageli hollandlasteks , on tegelikult olnud friisid . </s> <s> Rahvusvaheliselt tuntud inimestest olgu siinkohal nimetatud 17. sajandi filosoof ja matemaatik René Descartes ; kitarrivirtuoos Jan Akkerman ; 20. sajandi viiekümnendatel aastatel mänginud jalgpallur Abe Lenstra ; maailma tippkiiruisutajad Hilbert van der Duim , Rintje Ritsma , Ids Postma , Falko Zandstra , Atje Keulen Deelstra , Tonny de Jong , Annamarie Thomas ; kabe maailmameistrid Harm Wiersma ja Jannes van der Wal ; Philips president Cor Boonstra ; Esimeses maailmasõjas prantslasi reetnud tuntud tantsija Mata Hari jne. </s> </p>
<p> <s> <hi rend="rasvane"> Tammid ja sadamad - ühed on , teisi pole ! </hi> </s> </p>
<p> <s> Madalmaad on tuntud suurte tammide poolest , mis kaitsevad merelt juurde võetud maad vee pealetungi eest . </s> <s> Madalmaade ja ühtlasi maailma suurim tamm ühendab Friisimaad Põhja-Hollandi provintsiga . </s> <s> See 1932. aastal ehitatud 30 km pikkune hiigelehitis , mis kannab nime Afsluitdijk , on mõlemalt poolt ümbritsetud veega - ühel pool asub Põhjameri ning teisel pool Yssel'i järv , mida enne tamme ehitamist tunti Zuider Zee'na ehk Zuideri merena . </s> </p>
<p> <s> Friisimaa on nii ajalooliselt kui ka praegu tuntud laevaehituspiirkond . </s> <s> Muu hulgas on ehitatud luksuslaevu araabia naftaseikidele , USA multimiljonär Donald Trumpile ja ka mitmetele Euroopa monarhidele . </s> <s> Samal ajal ei ole Friisimaa provintsis Madalmaades ega ka Põhja-Friisimaal Taanis ühtegi suuremat sadamat ! </s> </p>
<p> <s> <hi rend="rasvane"> Spordirahvas </hi> </s> </p>
<p> <s> Madalmaad on paljude jaoks tuntud kiiruisutamise maa . </s> <s> Vähem teatakse , et kiiruisutamise tõeline paradiis on Madalmaade Friisimaa provints . </s> <s> Just Friisimaalt on pärit Madalmaade tuntuimad kiiruisutajad . </s> <s> Rahvusvahelise tunnustuse on võitnud kiiruisutamise 11 linna tuur ( friisi keeles Elfstedentocht ) , mis kujutab endast erinevate linnade kanalitel ja järvedel korraldatavat 11 etapist koosnevat kiiruisutamisvõistlust , mille võistlusdistantside kogupikkus on ligi 200 km ! </s> <s> It Hearrenfeanis asub aga maailma esimene 400-meetrise rajaga kiiruisutamise sisestaadion Thialf . </s> <s> Viimane on kujunenud peaaegu samalaadseks Friisimaa sümboliks nagu Sydney ooperiteater Austraalia või Eiffeli torm Prantsusmaa puhul . </s> </p>
<p> <s> Huvitavamad rahvuslikud spordialad on friisidel tennisesarnane mäng keatsen , mida mängitakse ilma reketita , paljakäsi ; pika teiba abil kanalitest üle hüppamine ehk fierljeppen ; vanamoodsates rõivastes saanisõit kanalite ja järvede jääl ehk beltsjeriden ning wadlopen ehk kõnd ümber Waddensea saare . </s> <s> Suviti on populaarne ka vanade purjekate ja jahtide võidusõit Friisimaa erinevatel järvedel . </s> <s> Viimast võistlust nimetatakse friisi keeles skktsjesilen . </s> </p>
<p> <s> <hi rend="rasvane"> Lehmanahad roomlastele </hi> </s> </p>
<p> <s> Praegu valitsevate arusaamade kohaselt elasid friiside eellasteks olnud germaanlased Skandinaavia poolsaare lõunaosas ning nüüdse Taani aladel . </s> </p>
<p> <s> Umbes 9. sajandil e.Kr. toimus germaanlaste jagunemine läänegermaanlasteks , idagermaanlasteks ja põhjagermaanlasteks . </s> <s> 700. aasta paiku e.Kr asustasid läänegermaanlased tänapäeva Saksamaa läänepoolse rannikuala ning järgneva saja aastaga jõuti välja Friisimaale ja Madalmaadesse . </s> <s> Teistest läänegermaani hõimudest olid friisidele keele poolest lähedasemad saksid , usundi poolest ka jüütid ja anglid . </s> <s> Umbkaudu 200. aastast e.Kr võib rääkida friisidest kui eraldi etnilisest kooslusest . </s> </p>
<p> <s> 50. aastaks e.Kr. oli Julius Caesar viinud Rooma impeeriumi Reini jõeni ehk vahetult friiside naabrusesse , kuivõrd friisid elasid Reini jõe suudmeala põhjakaldal . </s> <s> 12. aastal e.Kr oli friisidel valida - kas koostöö roomlastega või kaitselahingud . </s> <s> Friisid otsustasid roomlastele alistuda sel kujul , et hakkasid maksma regulaarselt makse ( lehmanahkades ) . </s> <s> Rooma impeerium laienes aga Elbe jõeni . </s> <s> 28. aastaks olid maksud Rooma impeeriumi heaks tõusnud väljakannatamatult kõrgeks ning friisid otsustasid vastu hakata . </s> <s> Baduhennawoodis toimunud lahingus osutusid friisid võitjateks ning järgmise 20 aasta jooksul oli Friisimaa võõrastest rõhujatest vaba . </s> </p>
<p> <s> <hi rend="rasvane"> Siin ja seal </hi> </s> </p>
<p> <s> 250. aastaks oli Põhjameri nii palju tõusnud , et oluline osa asustatud Friisimaast jäeti maha ning friisid rändasid lõuna poole . </s> <s> Tagasi pöörduti alles umbes aastal 400. </s> <s> Osa friisidest oli aga jäädavalt lahku löönud , asudes elama Friisimaast edelasse , kus nad panid koos saalide ja teiste vähemate hõimudega aluse frangi hõimule , mis hiljem lõi mõjuvõimsa Frangi riigi . </s> </p>
<p> <s> 4. sajandi keskpaigast 6. sajandi keskpaigani toimunud Suur rahvasterändamine puudutas ka friise . </s> <s> Muu hulgas võtsid friisid osa tänapäeva Inglismaa alade vallutamisest , asustades koos jüütidega Kenti ümbruse . </s> </p>
<p> <s> <hi rend="rasvane"> Friisi Impeerium </hi> </s> </p>
<p> <s> Ajalooline Suur-Friisimaa ( Magna Frisia ) , mida on nimetatud ka Friisi Impeeriumiks , eksisteeris 6. sajandi algusest aastani 719 ning hõlmas pikka , kuid kitsast Põhjamere lõunaranniku riba tänapäeva Põhja-Belgiast kuni Saksamaa ja Taani piirialadeni . </s> <s> Sel perioodil kontrollisid friisid suurt osa Põhjamere-äärsete piirkondade omavahelisest kaubandusest , kuna olid lisaks headele meresõitjatele sageli ka teistest sõjakamad ja hulljulgemad . </s> <s> Põhjamerd tunti sel perioodil aga Mare Frisicum'i nime all . </s> <s> Suurima õitsengu saavutas Friisimaa kuningas Punapea ( eluaastad 679 -719 ) valitsemise ajal , mil Friisimaa võitles edukalt frankide ja ristiusu vastu . </s> </p>
<p> <s> <hi rend="rasvane"> Iseolemise lõpp </hi> </s> </p>
<p> <s> Esimest korda kaotas suur osa Friisimaast täielikult iseseisvuse 734. aastal , mil oldi sunnitud alistuma Frangi riigile . </s> <s> 785 kaotas iseseisvuse ka Friisimaa kõige idapoolsem osa , mis kuni selle ajani oli koostöös saksidega suutnud frankide rünnakuid tagasi tõrjuda . </s> <s> 800. aastaks oli friiside eliit täielikult ristiusustatud . </s> <s> Küllaltki oluline osa tavainimestest püsis ristiusust eemal aga veel ka sajandeid hiljem , ning tänapäevalgi on Friisimaa piirkond , kus n.-ö. paganate osatähtsus ( mõningatel andmetel vähemalt kolmandik friisidest ) rahvastikust on suurim terves kristlikus Euroopas . </s> </p>
<p> <s> 840. aastal sattus enamus Friisimaast Taani mõjuvõimu alla , kuid juba 885. aastal löödi taanlased välja ning Friisimaa sai jälle iseseisvust nautida . </s> <s> Järgnevatel sajanditel tuli friisidel tegemist teha nii saksidest , taanlastest , hollandlastest kui ka frankidest vallutajatega , vormiliselt kuulus Friisimaa Püha Rooma Riiki . </s> <s> Püsivamat võimu ei suutnud ükski võõrvallutaja siiski saavutada enne , kui 1256. aastal alistasid Friisimaa kõige läänepoolsemad alad ( praegune Noord-Hollandi provints ) hollandi krahvid . </s> </p>
<p> <s> Kogu keskaegse Friisimaa ajaloo suurimaks päevaks võib pidada 26. septembrit 1345 , mil friiside rahvavägi lõi Kesk-Friisimaal peetud lahingus sakside , hollandlaste ja prantslaste ühisväge . </s> <s> Nimetatud tähtpäev on sellest ajast alates ( ka nüüdisajal ) olnud suurimaks pühaks paljudele friisidele . </s> <s> Vähem kui viiskümmend aastat hiljem , 1392 algas Friisimaal aga kahe rivaalitseva kogukonna vahel kodusõda , mis kurnas friise sedavõrd , et 1498 paluti Saksi krahvil Albrechtil ( eluaastad 1443-1500 ) vaenutsevad pooled lahutada . </s> <s> Viimane tähendas ühtlasi ka Kesk-Friisimaa iseseisvuse lõppu . </s> <s> Peaaegu koheselt võeti Friisimaal asjaajamises kasutusele saksa keel . </s> <s> Lõplikuks löögiks friisi keelele oli aga 16. sajandi keskel toimunud reformatsioon , peale mida nii Piiblis kui kirikujutlustes jäi tarvitusele üksnes alamsaksa keel . </s> </p>
<p> <s> Kõige kauem püsis vabana Ida-Friisimaa väike ala , mis oli iseseisev krahvkond alates 14. sajandist . </s> <s> Selle iseseisvusele tegi lõpu Preisimaa 1744. aastal . </s> <s> Hilisemates ajaloosündmustes ei ole friisid enam kaasarääkijad saanud olla . </s> <s> Nende kuuluvuse ühe või teise riigi alla on otsustanud võõrvallutajad isekeskis . </s> </p>
<p> <s> <hi rend="rasvane"> Kääriv Friisimaa </hi> </s> </p>
<p> <s> Käesoleval ajal otseselt rahvuslikke terroriorganisatsioone Friisimaal ei tegutse , kuid rahvuslikku “ käärimist ” võib kohata küllaltki palju . </s> <s> Eriti hoogustus rahvuslik liikumine 1998. aastal , kui tähistati 500 aasta möödumist friiside vabaduse langemisest . </s> <s> Kui hollandlased suhtusid sellesse sündmusesse rohkem kui ajaloolisesse fakti , siis friiside hulgas tõstatas see sündmus taas arutelud rahvuslikust rõhumisest ( friisi rahvuslikumate parteide poolt nimetatud ka kultuuriliseks genotsiidiks ) ning rahvusliku iseolemise idee . </s> <s> Seetõttu võis ka tavalisest sagedamini kohata loosungeid “ Fryslan Frij ” , mis olid põhiolemuselt arusaadavad ka paljudele friisi keelt mittemõistvatele inimestele . </s> </p>
<p> <s> Tõsiseltvõetavat arutelu Friisimaa tuleviku üle praegu veel tekkinud ei ole . </s> <s> Madalmaade valitsevate ringkondade ametliku seisukoha järgi ei ole seal midagi arutada - Friisimaa oli , on ja jääb Madalmaade osaks . </s> <s> Friiside rahvuslikud parteid on aga liiga nõrgad , et iseseisvuse ideed tõsisemalt tõstatada . </s> <s> Viimasele aitab osaliselt kaasa ka piirkonna suhteline majanduslik edukus - paljud friisid on eluga majanduslikus mõttes rahul ja seetõttu pigistatakse rahvuslike kitsaskohtade ees silmad kinni . </s> </p>
<p> <s> <hi rend="rasvane"> Palju värve ja vorme </hi> </s> </p>
<p> <s> Nii nagu Friisimaa ei ole käesoleval ajal ühtne territoorium , ei ole friisidel ka päris ühtset rahvuslippu . </s> <s> Kõige enam pretendeerib viimasele Friisimaa provintsi lipp , mis Madalmaades on ametlikult kuulutatud ka friiside rahvuslipuks . </s> <s> Nimetatud lipp on kõige tuntum friiside lipp . </s> <s> Samal ajal kasutavad Saksamaal asuva Ida-Friisimaa elanikud oma lippu ning Saksamaal Schleswig-Holsteinis , nn. Põhja-Friisimaal elavad friisid , veel kolmandat rahvuslikku värvikombinatsiooni . </s> <s> Seejuures kasutavad Põhja-Friisimaa elanikud koguni kahte erineva kujuga lippu - trikoloori ning Skandinaavia risti kujulist lippu . </s> </p>
<p> <s> ANDRUS MÖLDER ( 1970 ) on finantsanalüütik , kelle hobiks on juba aastaid väikerahvad ja nende sümboolika . </s> </p>
<p> <s> <hi rend="rasvane"> Friisimaa provintsi lipp . </hi> </s> </p>
<p> <s> Friisimaa lipul , mille pikkuse ja laiuse suhe on 9 : 13 , on seitse diagonaalset triipu ( vaheldumisi koobaltsinine ja valge ) ning seitse punast vesiroosi lehte ( friisi keele läänemurdes pompebledden ; vesiroos on Friisimaa üks vanemaid sümboleid ) . </s> <s> Diagonaalsetest triipudest valged sümboliseerivad kolme Friisimaa maapiirkonda : Oostergo't , Westergo't ja Sevenwolden'it . </s> <s> Sinised diagonaalid tähistavad aga suuremaid Friisimaa jõgesid . </s> <s> Seitse vesiroosi lehte kujutavad ajaloolise Friisimaa seitset erinevat mereäärset piirkonda ( nn. zeeland'i ) , nagu need eksisteerisid 8. ja 14. sajandi vahel . </s> <s> Siiski ei olda nüüdisajal päris ühel meelel selles osas , millised need piirkonnad konkreetselt olid . </s> <s> Mõningatel andmetel olid nendeks Lääne-Friisimaa ( praegune Noord-Hollandi provints Madalmaades , kaardil tähistatud numbriga 1 ) , Westergo ( Friisimaa provintsi lääneosa , 2 ) , Oostergo ( Friisimaa provintsi idaosa , 3 ) , Sevenwolden ( Friisimaa provintsi kaguosa , Overijsseli provintsi põhjaosa ja Drenthe provints , 4 ) , Ommelanden ( enamus praegusest Groningeni provintsist , 5 ) , Ida-Friisimaa ( Saksamaa loodenurgas , 6 ) , Põhja-Friisimaa ( Saksamaa Taani piiri äärsed alad ja Põhja-Friisi saared , 7 ) . </s> </p>
<p> <s> Friisimaa lipu päritolu ja vanus on vaieldavad . </s> <s> Ühed väidavad , et tegemist on 9. sajandist pärit algupärandi mugandusega ja sellisel kujul on see Euroopa üks vanimaid kasutuses olevaid lippe üldse . </s> <s> Teised jälle , et lipp on pärit 11. sajandist ja seda on kirjeldatud juba ülemsaksa kangelaseepose “ Gudrun ” algversioonides . </s> <s> Kolmandad aga ütlevad , et Friisimaa lipu loojateks on perekond De Zee Jirnsumi linnast , esimest korda lehvis lipp 1895. aastal ja alates 1897. aastast oli kasutusel “ De Leeuw &amp; De Zee ” firma lipuna . </s> <s> Seejuures olevat lipu põhiautor Sj . </s> <s> De Zee saanud lipu loomiseks inspiratsiooni Friisimaa ajaloolistest vappidest , mille ta avastas vanu raamatuid sirvides . </s> <s> Kindel on aga see , et ametliku tunnustuse sai Friisimaa lipp 9. juulil 1957 , kui Friisimaa provintsi valitsuses kinnitati lipu kuju , värvid ja kasutamise kord . </s> <s> Friisimaa lippu peetakse kaasajal kõige populaarsemaks Madalmaade provintsi lipuks . </s> <s> On isegi väidetud , et tõenäoliselt tunnevad Madalmaade elanikud paremini Friisimaa kui oma elukohajärgset lippu . </s> </p>
<p> <s> <hi rend="rasvane"> Põhja-Friisimaa trikoloor . </hi> </s> </p>
<p> <s> Põhja-Friisimaa trikoloor , mille nimi põhjafriisi keeles on gölj-rüüdj-ween , on saanud oma värvid Friisimaa vapilt . </s> <s> Lipu värvidel on mitmed ja kohati vastakad tähendused . </s> <s> Trikoloori kasutatakse ka koos vapiga , kus on peal Põhja-Friisimaa moto “ Lever düd as Slav ” . </s> <s> Viimane tähendab tõlkes “ Parem olla surnud , kui olla ori ” ning on pärit Madalmaade Friisimaa provintsis Gaasterlandis asuvalt monumendilt ( sealne läänefriisikeelne kirjaviis “ Leaver dea as slaef ” ) , mis on pühendatud friiside poolt hollandlaste üle saavutatud võidule 1345. </s> </p>
<p> <s> <hi rend="rasvane"> Põhja-Friisimaa ristilipp . </hi> </s> </p>
<p> <s> Põhja-Friisimaa Skandinaavia risti kujulisel lipul on samad värvid , mis piirkonna trikoloorilgi . </s> <s> Selline lipukuju sümboliseerib friiside traditsioonilisi sidemeid Skandinaavia rahvastega . </s> <s> Lipu värvide laiuste suhted on 6 : 1 : 2 : 1 : 12. Ei saa väita , et friiside Skandinaavia risti kujuline lipp Lääne-Euroopas erand on . </s> <s> Eeskätt skandinaavlaste vallutusretkedega seotud aladel on selliseid lippe olnud kasutusel teisigi . </s> <s> Näiteks tänapäeva Põhja-Prantsusmaal Normandias elanud normannid kasutasid omal ajal Skandinaavia risti kujulist puna-kollast lippu ning Briti saarestikku kuuluvatel Orkney saartel ja Shetlandi saartel on praegugi ametlikult kasutusel Skandinaavia risti kujulised lipud ( vastavalt kollasel põhjal peenike punane rist ning sinisel põhjal peenike valge rist . </s> </p>
<p> <s> <hi rend="rasvane"> Friisimaa vapp . </hi> </s> </p>
<p> <s> Friisimaa lõvidega vapp on nüüdse kuju saanud 16. sajandil , kuid põhiolemuselt püsinud muutumatuna juba vähemalt 14. sajandist . </s> <s> Algupäraselt ei olnud tegemist siiski mitte friiside , vaid ühe hollandi krahvi vapiga , kes püüdis Friisimaad endale allutada . </s> <s> Ka vapil on kasutatud seitset elementi - vapi nüüdsel kujul on esitatud seitse ristkülikut ( enne 16. sajandit oli ristkülikute asemel seitse münti ) . </s> <s> Needki tähistasid ja tähistavad Friisimaa seitset ajaloolist piirkonda . </s> </p>
<p> <s> <hi rend="rasvane"> NB ! Lippude fotod leiate “ Horisondi ” trükinumbrist ! </hi> </s> </p></div2>
      </div1>
      <div1 type="ajakirjanumber">
        <head> Horisont 3 , 2001 </head>
        <div2 type="artikkel"><head> <s> Kerge Küsida . </s> <s> Mis on kassiirikuld ? </s> </head>
<p> <s> Peale otsese tähenduse oli sellel sõnal 19. sajandil ja isegi 20. sajandi algul veel eriline tähendus . </s> <s> Sel ajal olid metallmüntidest käibel kuld- ja hõberahad ning pangandus oli hoopis teisel tasandil . </s> <s> Tänapäevaseid pangatoiminguid ei tuntud ja sääste hoiti niikaua kodus , kuni oli kogunenud peotäis kuldraha , mis siis hoiustamiseks panka viidi - ja pandi seal kassaluugi ees asuvale rohelisele , paksust kalevist riidele või vildile . </s> <s> Siis tasandati rahahunnik siledaks , et kuldrahasid oleks võimalik ükshaaval üle lugeda . </s> <s> Kuldrahade hõõrdumisel ja kulumusel jäid üliväikesed kullaosakesed riide külge . </s> <s> Et raha koguti , hoiti ja pangatehinguid teostati sel ajal peamiselt kuldrahadega , siis oli kulla ringlus küllalt tihe . </s> <s> Teatud aja järel põletati kassaluugi ees asunud riie ja sellest saadi mingi kogus kulda , mis oli kassiirile täiendavaks palgalisaks . </s> </p>
<p> <s> Arvatakse , et kassiirikulla idee pärineb kunagistelt rahavahetajatelt . </s> <s> See elukutse tekkis juba tuhandeid aastaid tagasi . </s> <s> Pikal ajalooperioodil vermiti paljudes väikestes feodaalriikides ja linnades oma raha , kuid seal käibis ka teisi münte . </s> <s> Müntide väärtuse hindamisel tuli arvestada mündi massi ja selle väärismetalli sisaldust . </s> <s> Seepärast oli rahavahetaja tähtsaks persooniks tolle aja majanduselus . </s> <s> Ka Eestis käibisid 13.-16. sajandini Tallinnas , Tartus , Narvas , Haapsalus , Kuressaares jm. vermitud mündid . </s> </p>
<p> <s> Rahavahetajad töötasid turgudel , templite juures ja teistes rahva kogunemispaikades . </s> <s> Kui rahavahetajale anti münt , siis puhastas ta selle kõigepealt sametpadjal . </s> <s> Ent eesmärgiks polnud ainult raha puhastamine , nagu näis , vaid ka metalli pinnalt metalliosakeste eraldamine ja kogumine sametisse , millest hiljem saadi väärismetalli . </s> <s> See oli rahavahetaja täiendav tulu . </s> </p>
<p> <s> Kulda peetakse väga püsivaks metalliks . </s> <s> Kokkupuutel õhu , vee ja paljude teiste ainetega jääb kuld muutumatuks . </s> <s> Ega asjatult nimetatud kahe happe segu , millega oli võimalik kulda lahusesse viia , kuningveeks . </s> <s> Kuld oli metallide kuningas . </s> <s> Teisi reaktiive , millega kulda saaks lahusesse viia , keskajal ei tuntud . </s> <s> Seega on kuld keemiliselt püsiv . </s> <s> Ehe kuld on aga võrdlemisi pehme . </s> <s> Puhast kulda võib kriimustada isegi küünega . </s> <s> Pehme metall on seepärast hästi töödeldav . </s> <s> Enam kui sajandi eest selgitati , et kuldtukati ( 3,5 g ) saab tagumisega nii “ välja venitada ” , et saadud kuldlehega võib katta nii hobuse kui ka ratsaniku . </s> </p>
<p> <s> Vähendamaks kulumist ja suurendamaks kulla kõvadust , kasutatakse puhta kulla asemel kulla sulameid hõbeda või vasega . </s> <s> Kuld prooviga 585 , milles lisametalliks on hõbe või vask , on puhtast kullast palju kulumiskindlam . </s> </p>
<p> <s> Pöördumatud kullakaod on igapäevaelus seotud kuldmüntide või -esemete kulumisega . </s> <s> Tuule erosiooni tõttu hajub kulda õhku ka kullatud kirikukuplitelt . </s> <s> Eksperimentaalselt on tuvastatud , et iga ringluses olev kuldmünt kaotab aasta jooksul oma massist keskmiselt 0,07 protsenti . </s> <s> Kuldraha ringluse ajal Inglismaal läks sel teel tuulde igal aastal 690 kg kulda . </s> </p>
<p> <s> Kulla mehaanilise töötlemisega , esemete valmistamise ja müntide vermimisega kaasneb kullatolm . </s> <s> Seda asjaolu kasutas 1893. aastal üks ameeriklane kasuliku äriprojekti realiseerimisel . </s> <s> Ta huvitus ühe Philadelphia kiriku katusest ja pakkus vana tsingitud plekist katuse eest 3000 dollarit . </s> <s> Katus vajas uuendamist ja kaup tundus tulus . </s> <s> Uus omanik puhastas hoolikalt katusepleki , põletas kogu prügi ja prahi ning eraldas tuhast 7,5 kg puhast kulda . </s> <s> Projektist sai ta üle viie tuhande dollari puhastulu . </s> <s> Katusele sadestunud kullatolm pärines kiriku kõrval asunud kuldraha müntimisvabrikust : sealt oli kullatolm hajunud ümbrusse ja langenud ka kiriku katusele , sest rahapaja ventilatsioonitoru oli suunatud kiriku katuse poole . </s> <s> Pärast seda hakati rahapajas heitõhku puhastama ja sellest kullatolmu eraldama . </s> </p>
<p> <bibl> <author> keemik Hergi Karik </author> </bibl> </p>
<p> <s> <hi rend="rasvane"> Kes on maailma suurim sisalik ? </hi> </s> </p>
<p> <s> Komodo varaan ( <hi rend="kaldkiri"> Varanus komodoensis </hi> ) on 30 varaaniliigist suurim nüüdisaegne sisalikuline.Ta kasvab kuni 3,5 m pikkuseks ja kaalub üle 200 kg . </s> <s> See hiigelvaraan elab Ida-Indoneesias Komodo , Rindja , Padari ja Florese saarel rannikust kuni mägedeni . </s> </p>
<p> <s> Komodo varaan , nagu kõik teisedki sisalikud , on munejad ning nende nahkjad pergamenditaolise kestaga munad kaaluvad umbes 200 g ja on 10 cm pikkused . </s> <s> Veerandsada muna matab emasvaraan hoolikalt pinnasesse . </s> <s> Pojad kooruvad alles 8 kuu möödudes ning on umbes 30 cm pikkused . </s> <s> Erinevalt täiskasvanud loomadest on noored väga arglikud ja ronivad ohu korral vilkalt puude otsa pakku . </s> </p>
<p> <s> Varaanid täidavad neil saartel puuduvate tiigrite , leopardide ja teiste kiskjate rolli , toitudes seal arvukalt esinevatest lakksambaritest , metssigadest ning Rindja ja Florese saarel ka makaakidest . </s> <s> Nad söövad meelsasti raipeid , millel on oluline osa nende toidulaual . </s> <s> Hirmuäratavad elukad käivad mõnikord päise päeva ajal kohalikes külades koguni koduloomi kimbutamas , samuti on langenud aegajalt nende ohvriks inimesi . </s> </p>
<p> <s> Esmapilgul kohmakate ja aeglastena näivad loomad võivad maa müdisedes joosta ja söösta uskumatult kiiresti . </s> <s> Kuid tavaliselt ootab komoodo varaan liikumatult isegi tundide kaupa , kuni saakloom ise tuleb talle ründamiseks piisavalt lähedale . </s> <s> Ohtlik ia tõhus jahirelv peale suurte lõgade on varaanil tugev ja suure löögijõuga saba , millega ta suudab jalust maha niita isegi suuri lakksambareid . </s> <s> Varaanil on hea nägemine ja raipesööjana ülitundlik haistmine - ta tunneb lõpnud looma lõhna kilomeetrite kauguselt . </s> <s> Pikk , Jacobsoni elundiga , maole sarnanev kaheharuline pidevalt suust välja volksav keel on samuti abiks haistmisel . </s> <s> Komodo varaan tegutseb peamiselt maapinnal , kuid talle meeldib ( nagu teistelegi varaanidele ) vesi . </s> <s> Neid on kohatud ujumas rannikust kilomeetrite kaugusel meres , kus nad külastavad toiduotsinguil seal arvukalt esinevaid pisikesi saarekesi . </s> </p>
<p> <s> Komodo varaani hammustus on väga ohtlik eelkõige nende hammaste vahel ohtrasti esinevate infektsiooni tekitavate bakterite ning mürgise sülje tõttu . </s> <s> Varaanide perekonna kõige väiksem esindaja on Austraalias elav paarikümmne sentimeetri pikkune lühisaba-varaan . </s> </p>
<p> <bibl> <author> bioloog Tiit Hunt </author> </bibl> </p>
<p> <s> <hi rend="rasvane"> Kes ehitas Suur-Zimbawe ringmüüri ? </hi> </s> </p>
<p> <s> Egiptuse püramiidide kõrval on kõige kuulsamaks Aafrika arhitektuurimälestiseks Zimbabwe Vabariigi aladel asuv Suur-Zimbabwe ringmüür ( ( zimbabwe tuleneb shona keelest <hi rend="kaldkiri"> dzimba dza mabwe </hi> - 'kivimajad' ) . </s> <s> Ajaloolastele on ainulaadne varemetekompleks pakkunud huvi alates 1868. aastast , mil selle avastas üks savannis uitav eurooplasest jahimees . </s> <s> Oma aukartustäratavate seintega on nn. Suur Ringmüür ( vahel tuntud ka Templi nime all ) püramiidide järel suurim ja mõistatuslikem kiviehitis Aafrikas . </s> <s> See koosneb elliptilise kujuga suurest välismüürist , mis on pea 300 meetrit pikk , ligi 10 meetrit kõrge ja 3-5 meetrit paks ( müüri ülemine osa on õhem ) ning see on laotud graniitplokkidest mörti kasutamata . </s> <s> Võttes arvesse müüri kõrgust , on taoline ehitusviis unikaalne kogu Troopilises ja Lõuna-Aafrikas . </s> <s> Suure Ringmüüri lähipiirkonnas võib eristada veel mitut ehitiste gruppi : mäekünkal asub kindlustuse sarnane ehitis ehk nn. akropolis ja eemal orus väiksemad kivimüürid ja tarandikud ehk nn. oru varemed . </s> </p>
<p> <s> Teaduslikke ja pseudoteaduslikke hüpoteese on selle varemetekompleksi kohta aja jooksul loodud palju ning paraku viitavad neist enamus eelkõige inimfantaasia lennukusele . </s> <s> Üsna pikka aega arvati , et Zimbabwe kultuur pole kohalikku päritolu . </s> <s> Paljuski tänu inglise kirjaniku Rider Haggard'i 19. sajandi lõpul ilmunud seiklusjuttudele on siit otsitud nii kuningas Saalomoni templit ja kaevandusi kui ka Seeba kuninganna lossi . </s> <s> Samuti on püütud leida paralleele müütilise Atlantisega - varemete ringikujuline ja mitme sisemüüriga põhiplaan sarnaneb antiikautorite poolt kirjeldatud kadunud linnale . </s> <s> Kiviehitiste rajamist on läbi aegade omistatud veel foiniiklastele , kreetalastele , araablastele , indialastele , pärslastele , isegi tulnukatele kosmosest - ainult mitte aafriklastele . </s> </p>
<p> <s> Alles 1958. aastal õnnestus järjekordsete arheoloogiliste kaevamiste käigus teadlastel Roger Summers'il ja Keith Robinson'il seada jalule ajalooline tõde ning koos sellega Zimbabwe kultuuri kronoloogiline tabel . </s> <s> Hiljem on nende tööd edukalt jätkanud arheoloog ning arhitektuuriajaloolane Peter Garlake . </s> <s> Kaevamiste käigus saadi kinnitust , et võimsate kiviehitiste rajajaks olid siiski aafriklased - ilmselt bantude hulka kuuluvad shona hõimud . </s> <s> Nad rajasid riigi , mille õitseaeg jääb ajavahemikku 1200-1450 p.Kr. </s> <s> Pealinna Suur-Zimbabwet ümbritsenud ringmüür ehitati arvatavasti 14. sajandil ja selle varjus asus valitseja residents . </s> <s> Teadlased on seisukohal , et muljetavaldava ringmüüri ehitamisel ei lähtutud mitte niivõrd kaitsefunktsioonidest , vaid pigem kultuslikest eesmärkidest - sooviti rõhutada Suur-Zimbabwe valitseja mõjukust ja jumalikustatud võimu . </s> </p>
<p> <s> Suur-Zimbabwe õitseng on eelkõige seotud soodsa asukohaga kaubateede suhtes . </s> <s> Riigi rikkus saavutati peamiselt kulla , aga ka teiste aafrika kaupade ( vandel , loomanahad jms. ) vahendamisega Aafrika idarannikul asuvatesse suahiili linnadesse nagu Sofala ja Kilwa . </s> </p>
<p> <s> Mis põhjustas omaaegse Lõuna-Aafrika mõjuvõimsama riigi languse ? </s> <s> On arvatud , et umbes 15. sajandi keskpaigas lahkusid paljud elanikud Zimbabwe riigi aladelt ja suundusid põhja poole . </s> <s> Osa ajaloolasi rõhutab kohalike loodusressursside ( mets , rohumaa , haritav maa ) ammendumist , kuna pealinnas ja selle lähistel elas kokku umbes 11 000 inimest . </s> <s> Võimalik , et oma osa oli asjaolul , et rannikuga ühendanud Sabi jõgi kaotas oma laevatatavuse . </s> <s> Shonade suuline pärimus vestab aga ka sellest , et riigi soolavarud olid otsakorral ning shonade hulka kuuluv karanga hõim suundus Suur-Zimbabwest põhja poole , et leida uusi soolaleiukohti . </s> </p>
<p> <s> Samas kui ajaloolased otsivad konkreetseid põhjuseid endise suurriigi langusele , peaks kindlasti ka vaatlema tollaseid valitsemismeetodeid , et mõista , miks ei suutnud riik oma funktsioone rahva ees täita . </s> <s> Kuna aga kirjalikud allikad Suur-Zimbabwe ajaloo kohta praktiliselt puuduvad , on paljud vastused senini ikka veel leidmata . </s> </p>
<p> <bibl> <author> <s> <hi rend="kaldkiri"> ajaloolane </hi> Karin Hiiemaa </s> </author> </bibl> </p></div2>
      </div1>
      <div1 type="ajakirjanumber">
        <head> Horisont 4 , 2001 </head>
        <div2 type="artikkel"><head> <s> Kerge küsida . </s> <s> Mis on terasevein ? </s> </head>
<p> <s> Teraseveini alguslugu ulatub enam kui kolme sajandi taha . </s> <s> Aastal 1681 soovitas looduseuurija ja õpetlane T. Sydenham kasutada kosutus- ja ravivahendiks teraseveini . </s> <s> Seda valmistati lauaveini mõneaegsel hoidmisel raua- või teraseviilmetel . </s> <s> Nüüdisajal me ei tea , millel põhines õpetlase oletus raua kasuliku mõju kohta inimese tervisele , sest raua kuulumine inimorganismi ja vere koostisse ei olnud sel ajal veel teada . </s> <s> Prantsuse õpetlased selgitasid alles 19. sajandil , et rauaühendid kuuluvad vere koostisse ja verest valmistati kaks värvilist kristallainet - punane ja kollane veresool . </s> <s> Nende nimetuste all rakendati veresooli veel viimasel poolsajandil fotograafias ilmuti koostisainetena . </s> <s> Nüüdseks on need nimetused aegunud ja asendatud tsüanoferraatidega . </s> </p>
<p> <s> Inimorganismi rauasisaldus on äärmiselt väike . </s> <s> Täiskasvanus on rauda elemendina umbes 4 grammi . </s> <s> Piltlikult öeldakse selle kohta , et inimeses on vaid raudnaela jagu rauda . </s> </p>
<p> <s> Raua osatähtsus elutegevuses on aga äärmiselt suur . </s> <s> Mikroelemendina kuulub raud vere hemoglobiini koostisse . </s> <s> Kokku on veres üle kolme grammi rauda , mille osalusel võetakse sissehingatavast õhust kopsudes vastu hapnikku , mis kantakse hemoglobiiniga kudedesse ja rakkudesse , kus selle abil toimuvad elutegevusprotsessid . </s> <s> Tekkinud süsihappegaas kantakse aga kopsude kaudu hemoglobiini abil välja . </s> <s> Hemoglobiini hiigelmolekul , mille molekulmass on umbes 64 500 , sisaldab ainult neli raua aatomit . </s> </p>
<p> <s> Raud on tähtis bioelement . </s> <s> Kirjanduses on kirjeldatud juhtumit , kus pärast raua kindlakstegemist inimveres otsustas üks keemiatudeng oma vere rauast valmistada armastatule suure armastuse sümbolina rauast sõrmuse . </s> <s> Ta laskis endal aeg-ajalt aadrit ja eraldas verest raua . </s> <s> Sõrmuse saamiseks vajalikku rauakogust ta siiski ei saanud , selleks oleks kulunud 6-8 liitrit verd . </s> <s> Pärast korduvaid aadrilaskmisi tekkis väsimus , töövõime langus ja apaatia . </s> <s> Tudeng haigestus raskekujulisse kehvveresusse ja suri . </s> </p>
<p> <s> Rauapuuduse korral areneb kehvveresus . </s> <s> Normaalseks elutegevuseks peab inimene päevas saama toiduga vähemalt 10 mg rauda . </s> <s> USA normide kohaselt ammutavad elanikud 45 protsenti vajaminevast rauast jahutoodetest - riik on sätestanud , et neid täiendatakse raualisandiga . </s> <s> Rauarikka toidu söömisel suureneb vere hemoglobiinisisaldus ja intensiivistub vereloome . </s> <s> Toiduainetes olevast rauast omastab organism vaid osa - lihasaadustes sisalduvast rauast 20-30 protsenti , taimetoidust veelgi vähem . </s> </p>
<p> <s> Kehvveresuse raviks kasutatakse rauapreparaate . </s> <s> Seejuures on iseloomulik , et organism omastab orgaanilisi rauaühendeid palju paremini kui anorgaanilisi . </s> <s> Nii on mõistetav ka Sydenhami soovitus hoida reinveini teraseviilmeil , sest veini orgaanilised happed reageerivad rauaga , andes orgaaniliste hapete rauasooli , mis soodustavad vereloomet . </s> <s> 19. sajandil oli Saksamaal moes veel teinegi tõhus kehvveresuse ravim , mida valmistati õuntest ja raudnaeltest . </s> <s> Soovitav oli lähtuda hapudest või veel valmimata õuntest , milles on orgaaniliste hapete ( õunhappe ja viinhappe ) sisaldus suurem kui küpsetes õuntes . </s> <s> Õunasse torgatakse raudnaelad , mis jäetakse sinna mõneks ajaks . </s> <s> Raud korrodeerub ja reageerib õunas sisalduvate orgaaniliste hapetega . </s> <s> Seejuures moodustuvad vastavate hapete soolad - raudmalaat ja -tartraat . </s> <s> Siis eemaldatakse naelad . </s> <s> Õun ei kaota oma meeldivat maitset , kuid seda süües omastatakse ka vereloomet soodustavad rauaühendid . </s> <s> Rauarikkad on ka mõned mineraalveed . </s> <s> Ajaloost on teada mitmeid hämmastavaid tervenemisjuhtumeid Karjala allikavete joomisel , mis tõmbasid endale suurt tähelepanu 18. sajandil . </s> <s> Siis rajati sinna tervisevee kuurort , kus käis end ravimas ka Vene tsaar Peeter I. </s> </p>
<p> <s> Ent pole head ilma halvata . </s> <s> Liigne raud on organismile kahjulik . </s> <s> Toitumise tagajärjel niisugust olukorda tekkida ei saa . </s> <s> Rauamürgistust esineb heaolumaades . </s> <s> Näiteks USA-s satub igal aastal ägeda rauamürgistusega haigalsse umbes 20 000 last , kellest mõned isegi surevad . </s> <s> Põhjuseks on erksavärvilised ja magusa maitsega rauatabletid , mida lapsed on söönud maiustuste pähe , kui vanemad on need unustanud lapse käeulatusse . </s> <s> Arvukalt esineb rauamürgistusi ka bantudel , kes valmistavad ja säilitavad õlut raudanumates . </s> <s> Aafrika selle piirkonna õlle rauasisaldus ületab USA-s toodetava õlle rauasisalduse umbes 750-kordselt . </s> <s> Rauamürgistus ähvardab ka neid kroonilisi haigeid , kellele tehakse korrapäraselt suuri vereülekandeid . </s> </p>
<p> <bibl> <author> keemik HERGI KARIK </author> </bibl> </p>
<p> <s> <hi rend="rasvane"> Kes leiutas patendi ? </hi> </s> </p>
<p> <s> Patendil otsest leiutajat polegi , nähtuse juured ei peitu aga sugugi tehnika- ja teadusesajandis , vaid ulatuvad hoopis kaugele ajalukku . </s> <s> Tänapäevase patendikorralduse taustaks on kunagised privileegid - valitsejate õigus anda kellelegi , tavaliselt oma soosikule , monopoolne õigus teatud asja valmistamiseks , riiki sissetoomiseks või mingi tegevusala harrastamiseks . </s> </p>
<p> <s> Maailma vanimaks patendiseaduseks peetakse 1474. aasta Veneetsia patendiseadust . </s> <s> See sätestas , et leiutise autoril on teatud aastate jooksul ainuõigus seda kasutada . </s> <s> Seadus ise oli tollases maailmas siiski pigem erandlik nähtus ja seda ei peeta praeguse patendialase seadusandluse otseseks eelkäijaks . </s> <s> Nimetatud au langeb Suurbritannias 1623. aastal kehtestatud seadusele , mis piiras valitseja võimu ainuõiguse andmisel : nüüdsest tohtis monopoolsed õigused omistada vaid uue toote või tehnoloogia tegelikule leiutajale . </s> </p>
<p> <s> Esimesed modernsed patendiseadused , millega ametlikult tunnustati nii leiutajat kui leiutaja õigust kaitsta oma avastust , koostati USA-s 1790 ja Prantsusmaal 1791. </s> <s> Esimene nüüdisaegne patent anti Samuel Hopkinsile , millega too kindlustas oma ainuõigused pesemisvahendite ja klaasi toorainena kasutatava potase ehk kaaliumkarbonaadi valmistamistehnoloogiale . </s> </p>
<p> <bibl> <author> <s> <hi rend="kaldkiri"> ajakirjanik </hi> MADLI JÜRGEN </s> </author> </bibl> </p></div2>
      </div1>
      <div1 type="ajakirjanumber">
        <head> Horisont 4 , 2001 </head>
        <div2 type="artikkel"><head> Õhtumaade kultuurisümboleid -Santiago merikarpmärk </head>
<p> <bibl> <author> <s> Ain Lavi </s> </author> </bibl> </p>
<p> <hi rend="rasvane"> <s> Eesti taasavanemine välisilmale on meie keskkonda tagasi toonud mitmeid Lääne kultuurisümboleid , mille ajalooline tähendus pole enam kaugeltki üldteada . </s> <s> Üheks selliseks on merikarbi motiiv , mille vast kõige tuntumaks näiteks on “ Shelli ” bensiinijaamadele osutav logo . </s> </hi> </p>
<p> <s> Mitmesuguseid karplasi on loodusteadlased loendanud üle 15 000 liigi . </s> <s> Karplasi kohtab peaaegu kõigis kliimavööndites , enamasti eelistavad nad soolast vett . </s> <s> Meid huvitab antud juhul neist üks - suur kammkarp ( <hi rend="kaldkiri"> Pecten Maximus </hi> ) , mida esineb Atlandi rannikul üsna ulatuslikul alal Madeira joonest kuni Norrani . </s> <s> Kulinaarsete väärtuste kõrval on inimeste kujutlusvõimet läbi aegade lummanud ka karpidest avastatud pärlid . </s> </p>
<p> <s> Merikarbi kaunis võlvuv kuju ja väärtuslik sisu on temast teinud omalaadse merevee viljakuse sümboli . </s> <s> Mereveest sünnivad merikarp ja kaunis pärl , aga merevahust arvati sündinud olevat näiteks ka Aphrodite , samuti hinduismi õnnejumal Lakšmi . </s> <s> Seda seost on vast kõige mõjusamalt kujutanud <hi rend="kaldkiri"> Sandro Botticelli </hi> oma kuulsal maalil “ Veenuse sünd ” . </s> </p>
<p> <s> Samalaadseid mõjutusi esineb ka kristlikus sümboolikas . </s> <s> Keskajal oli levinud arvamus , et nagu merikarp viljastub “ neitsilikult ” veepiiskadest , nii kandis ka neitsi Maarja endas kaunist pärlit - Jeesuslast . </s> <s> Kammkarp on ristiusus samuti Püha Haua ja taasülestõusmise sümbol . </s> <s> Kõige laiemalt on kammkarp siiski tuntud Loode-Hispaanias Santiago de Compostelas asuva palverännukoha - Püha Jaakobuse haua tunnusmärgina . </s> </p>
<p> <s> <hi rend="rasvane"> Palverännakud </hi> </s> </p>
<p> <s> Palverändurlust seostatakse tänapäeval enam islamiusulistega , kellele Meka külastamine on kohustuslik . </s> <s> Kristlastele pole pühadesse paikadesse rändamine tingimata vajalik , pigem on see soovitatav . </s> <s> Ristiusu varasemas ajaloos on palverännakud siiski etendanud üsna olulist osa . </s> <s> Varsti pärast ristiusu legaliseerimist keiser <hi rend="kaldkiri"> Constantinuse </hi> ajal kujunes Palestiina pühapaikade , sealhulgas Jeruusalemma haua- ja Petlemma sünnikiriku külastamine keisri suurnikele pea kohustuslikuks ettevõtmiseks . </s> <s> Tõeliselt suured mastaabid võttis palverännuliikumine ( <hi rend="kaldkiri"> peregrinatio religiosa </hi> ) aga katoliiklikus Euroopas teise aastatuhande esimesel poolel , eeskätt 12.-15. sajandil . </s> </p>
<p> <s> Arvukate , nii kohaliku tähtsusega kui laiemalt tuntud pühapaikade seas peeti eriti oluliseks Kristusega seotud kohti Pühal Maal , <hi rend="kaldkiri"> Peetruse </hi> ja <hi rend="kaldkiri"> Pauluse </hi> viimset puhkepaika Roomas ning Santiago de Compostelas asuvat apostel Jaakobuse ( vanem ) hauda . </s> <s> Nende kolme põhimise palverännakukoha ( <hi rend="kaldkiri"> peregrinatio maior </hi> ) külastajatele olid alates 12. sajandist garanteeritud mitmed privileegid , kusjuures kodumaale tagasi saabudes võisid nad arvestada juba kasvanud sotsiaalse prestiižiga . </s> </p>
<p> <s> <hi rend="rasvane"> Apostli jälgedes </hi> </s> </p>
<p> <s> Püha Jaakobus , evangelist <hi rend="kaldkiri"> Johannese </hi> vend oli Peetruse ja Pauluse kõrval üks Uue Testamendi olulisemaid tegelasi . </s> <s> Ta olevat kuulutanud ristiusu tõdesid ka Pürenee poolsaarel . </s> <s> Kuningas <hi rend="kaldkiri"> Herodes Agrippa </hi> laskis tal 42. aastal pea maha lüüa . </s> <s> See juhtus Palestiinas . </s> <s> Pärast märtrisurma viinud jüngrid oma õpetaja surnukeha matmiseks Hispaaniasse . </s> <s> Jaakobuse haud avastati imepärasel kombel taas 813. aastal . </s> <s> Kuna tol ajal käis võitlus Püreneed suures osas hõivanud araablaste väljatõrjumiseks , seostus ka Jaakobuse nimi rekonkistaga . </s> <s> Jaakobusest kujuneski Hispaania sõjaline kaitsepühak , kes aitas kristlastel vabaneda sissetunginud mauridest . </s> </p>
<p> <s> Astuuria kuningas <hi rend="kaldkiri"> Alfonso I </hi> laskis Jaakobuse hauale ehitada kiriku . </s> <s> Aegamööda pühapaiga tuntus üha kasvas ning 11. sajandil hakkas sinna saabuma palverändureid juba ka teiselt poolt Püreneesid . </s> <s> Lisaks apostli hauale paelus saabujaid ka Jaakobuse rännusau , mille olevat talle andnud Jeesus ise . </s> <s> Aja jooksul kujunes välja Santiago de Compostela suunas toova tee - <hi rend="kaldkiri"> Via Jakobi </hi> n.-ö. infrastruktuur , s.t. korrastatud teed ja sillad , iga 10-15 km järel paiknevad palverändurite majutuspaigad , seegid-haigemajad jms. </s> <s> Paljudest omaaegsetest peatuspunktidest kujunesid hiljem linnad . </s> <s> Mitmetel maadel tekkisid Jaakobuse vennaskonnad , kes kandsid hoolt pühamehe hauale suunduva palverännu eest . </s> <s> Inglismaalt saabuti Hispaaniasse ka mööda mereteed . </s> <s> Palverännaku sihtpunktina saavutas Santiago de Compostela oma tähtsuse kõrgpunkti 12.-15. sajandil , olles vahepeal - pärast Palestiina kaotamist - keskaegse Euroopa ränduritele kõige olulisemaks paigaks . </s> <s> Santiago de Compostela kuulsus ulatus tolleaegse katoliikliku maailma äärealadeni - Skandinaavia ja Baltimaadeni , palverändureid saabus koguni Armeeniast . </s> <s> Püha Jaakobuse haua külastajate seas oli inimesi kõigist ühiskonnakihtidest , kerjustest kuningateni . </s> <s> Üks esimesi hauakoha külastajaid oli keiser <hi rend="kaldkiri"> Karl Suur </hi> , 1342. aastal viibis seal ka <hi rend="kaldkiri"> Püha Birgitta </hi> . </s> </p>
<p> <s> <hi rend="rasvane"> Suveniirid </hi> </s> </p>
<p> <s> Arvukatel palverännukohtadel kujunesid välja oma suveniirid - palverändurimärgid , mida võis kohapeal osta ja mis kinnitati nähtavale kohale kas rännusauale , peakattele või reisipaunale . </s> <s> Ühest küljest oli tegu meenega , mis pidi meenutama sooritatud vaga rännakut , teisalt oli see ühtlasi tunnusmärk , mis võimaldas ära tunda pühapaiga suunas liikuvat palverändurit , kellele kõik kristlased pidid osutama abi ja toetust . </s> <s> Ühtlasi usuti , et märk kätkeb endas ka pühapaiga imettegevat jõudu , mis võis aidata neidki , kes ise ei suutnud palverännakut ette võtta . </s> </p>
<p> <s> Palverändurimärkide , indulgentside ja muude pühapaigaga seostuvate meenete müük tõi nii kirikule kui ka ümbruskonna elanikele suurt tulu . </s> <s> 1496. aasta lõpul loendati näiteks Aacheni linnavärava taga päevas üle 42 000 palveränduri . </s> <s> Šveitsis Einsiedelni kloostris müüdi 1466. aastal kahe nädalaga üle 130 000 märgi , hinnaga kaks penni tükk . </s> <s> Regensburgis läks aastatel 1519.-1520. kaubaks 119 570 tinast ja 12 193 hõbedast märki . </s> <s> Paavst <hi rend="kaldkiri"> Bonifatius VIII </hi> poolt juubeliaastaks kuulutatud 1300. aastal olevat Roomat külastanud ligi miljon palverändurit . </s> <s> Need arvud annavad aimu oma aja kohta tohutust inimhulkade liikumisest . </s> <s> On selge , et see mõjutas ka paljude kultuurinähtuste levikut Euroopa maades . </s> </p>
<p> <s> <hi rend="rasvane"> Kammkarp </hi> </s> </p>
<p> <s> Santiago de Compostela üheks sümboliks kujunenud kammkarp on Euroopas vanim ühe kindla pühapaigaga seotud märk . </s> <s> Selle kohta on andmeid juba 1106. aastast , samas kui teiste palverännukohtade metallmärgid hakkasid levima 12. sajandi lõpupoole . </s> <s> 13. sajandil müüdi Santiago de Compostelas kammkarpmärke vähemalt sajas müügipunktis . </s> <s> Palverändurid võisid saada suveniiriks ka mõlemad karbipoolmed . </s> <s> Sel juhul kinnitati alumine , suhteliselt lamedam poolmik märgina riietele , kuna kumeram , pealmine poolmik võis olla rändurile näiteks joogiveetopsiks . </s> </p>
<p> <s> Koos tagasipöörduvate ränduritega levisid kammkarpmärgid kõikjal kogu katoliiklikus Euroopas . </s> <s> Tänapäeval on neid avastatud üle 200 eksemplari , sealhulgas tähelepanuväärselt arvukalt Skandinaaviamaade kiriklike matmispaikade uurimisel . </s> <s> Mõnestki hauast on luustike juurest päevavalgele tulnud rohkemgi kui üks kammkarpmärk . </s> </p>
<p> <s> Tundmatuks ei jäänud sellised märgid Eestiski . </s> <s> Sellele osutab Pirita kloostri uurimismaterjal , kus segatud kihist leiti kaks Santiago märki . </s> <s> Üks neist - augustatud karbipoolmik - kujutas endast tüüpilist palverändurimärki . </s> <s> Teisel eksemplaril kinnitusaugud puuduvad . </s> <s> Ilmselt kuulus seegi palveränduri atribuutika hulka - näiteks rännumehe püha joogitopsina . </s> </p>
<p> <s> <hi rend="rasvane"> Kurjategijad palverännuteedel </hi> </s> </p>
<p> <s> Santiago palverändurimärk tuli päevavalgele ka Tallinna Võllamäelt kivivõllase alalt , siin hukatute luude seast . </s> <s> Tõenäoliselt pärineb see 15. sajandist . </s> <s> Tegemist on esmapilgul ootamatu leiuga - mis võiks siis olla ühist vagadest mõtisklustest haaratud palveränduril ja kaelakohtu ärateeninud kriminaalsel tegelasel ? </s> </p>
<p> <s> Tuleb rõhutada , et palverändurluse varasemal perioodil , 12.-13. sajandil andsid tõepoolest tooni valdavalt vagadel ja religioossetel eesmärkidel liikujad . </s> <s> Eks oma osa etendas paljude puhul muidugi ka võimalus rahuldada oma seiklemislusti . </s> </p>
<p> <s> 14.-15. sajandil levis uue momendina Saksamaa aladel , peamiselt Reinimaal ja Hansa linnades , komme määrata palverännakuid ka karistusena kuritegude eest . </s> <s> Nii näiteks otsustas 1479. aastal ka Tallinna linnakohus , et süüalune peab kuriteo lunastamiseks tegema palverännureisid Wilsnacki ja <hi rend="kaldkiri"> S. Jugo di Compostella </hi> . </s> </p>
<p> <s> Tallinna keskaega puudutavates kirjalikes allikates ei ole säilinud andmeid Võllamäelt leitud palverändurimärgi omaniku saatusest . </s> <s> Võimalik , et Santiago retkki oli talle juba mingi varasema süüteo eest karistusena määratud . </s> <s> Paraku ei piisanud merikarpmärgi imettegevast jõust uue kuriteo ärahoidmiseks ning teeneka palveränduri viimane retk jäi juba õige lühikeseks - selle lõpetas timukas Võllamäe hukkamisplatsil . </s> <s> Seega ei olnud hiliskeskajal palverändurluse seos kuritegevusega enam sugugi haruldane ja ilmselt aegade jooksul see süvenes veelgi . </s> </p>
<p> <s> Kriminaalse elemendi osatähtsuse tõus palverändurite seas muutis teedel liikumise järjest ohtlikumaks . </s> <s> Aja jooksul kompromiteeris see üha enam palverännuliikumist tervikuna . </s> <s> Nimatatud asjaolu , eriti aga reformatsiooni tulemusel tekkinud uued konfessioonid ja usulised piirid , tegid 16. sajandi esimesel poolel lõpu Euroopas sinnamaani siiski üsna massiliseks jäänud palverändurlusele . </s> </p>
<p> <s> Katoliiklikus maailmas on palverändurlus kui nähtus siiski säilinud tänapäevani . </s> <s> Olgu mainitud , et Santiago de Compostelat külastab ka praegu aastas keskmiselt 300 000 inimest . </s> <s> Tõsi küll , suure osa neist moodustavad nüüd küll juba turistid , keda peibutab pühapaiga kuulsus ja arvukad vaatamisväärsused . </s> <s> Ka Santiago merikarp on katoliiklikul jumalateenistusel säilitanud oma pühaliku tähenduse . </s> <s> Tähelepanelik televaataja võib ise jälgida , et jõulupühade ajal kasutab paavst ristimistalituse läbiviimisel tänapäevalgi pühitsetud veega kastmiseks ikka sedasama meile tuttavat merikarbipoolmikku . </s> </p>
<p> <s> AIN LAVI ( 1951 ) on Ajaloo Instituudi arheoloog . </s> </p></div2>
      </div1>
      <div1 type="ajakirjanumber">
        <head> Horisont 4 , 2001 </head>
        <div2 type="artikkel"><head> Uudisveerud </head>
<p> <s> <hi rend="rasvane"> Sööge ube , siis püsite rikkad ja rohelised ! </hi> </s> </p>
<p> <s> Toiduaineid tuleb maksustada vastavalt sellele , kui suured on nende tootmisega kaasnevad keskkonnaalased kulutused . </s> <s> Sellise ettepaneku on teinud ökoloogia ja taimekasvatuse professor <hi rend="kaldkiri"> David Pimentel </hi> Cornelli ülikoolist ( Ithaca , New York ) . </s> <s> Sel viisil saaks hindadega reguleerida inimeste toidutarbimist ja piirata nende produktide kasutamist , mille tootmisega kaasnevad keskkonnakahjustused on kõige suuremad . </s> </p>
<p> <s> Toiduainete tootmise n.-ö. ahela tipus paiknevad loomsed toiduained , nagu näiteks sealiha , veiseliha , juust ja munad . </s> <s> Nende tootmiseks tuleb kulutada hoopis rohkem vahendeid kui ahela alumiste lülide puhul , kuhu paigutatakse näiteks ka kana- ja kalkuniliha ning kala . </s> <s> Kõige vähem kulutusi nõuab puu- ja juurvilja , pähklite ning teravilja kasvatamine . </s> </p>
<p> <s> Pimenteli andmetel kulub näiteks ühe kilogrammi veiseliha tootmiseks 100 000 liitrit vett . </s> <s> Sama veekogusega on aga võimalik kasvatada 100 kg teravilja . </s> <s> Pimentel suhtubki eriti kriitiliselt suurfarmidesse , kus kulutatakse tohutul hulgal energiat ja loodusressursse ning samal ajal toodetakse suurtes kogustes jäätmeid , millega käiakse ringi ebaefektiivselt ning mis sageli saastavad lähedalasuvad veekogud . </s> <s> Neid kahjusid aga tootjad ei korva . </s> </p>
<p> <s> Pimenteli arvates peaks toiduainete hind paremini peegeldama keskkonnale tekitatud kahju . </s> <s> Taolise maksu kehtestamise mõte ei ole iseenesest uus : näiteks mõnes Euroopa riigis on tarbimise piiramise eesmärgil kehtestatud suhteliselt kõrge maks autokütusele , mõned USA osariigid maksustavad aga loodust kahjustavate pestitsiidide kasutamist . </s> </p>
<p> <s> Maksude tõstmine on siiski valuline küsimus ning vaevalt professor Pimenteli kava eriti ruttu teostub . </s> <s> USA Veiseliha Tootjate Assotsiatsioon on oma vastuväidete hulgas esile toonud ka näiteks fakti , et ühe vaadi õlle tootmisekis kulub 5700 liitrit vett . </s> </p>
<p> <s> <hi rend="kaldkiri"> “ New Scientist ” </hi> </s> </p>
<p> <s> <hi rend="rasvane"> Mürgikogujad </hi> </s> </p>
<p> <s> Florida ülikooli teadlased on avastanud , et sõnajalad imavad endasse saastunud pinnasest mürgist arseeni niikaua , kuni pinnas on puhas . </s> <s> Näiteks Hiinas esinev <hi rend="kaldkiri"> Pteris vittata </hi> kasvab väga kiiresti ja kogub nii juurtesse kui vartesse mürki , mida on hiljem lihtne koos taimedega ringlusest kõrvaldada . </s> <s> Teadlased leidsid , et arseeni kontsentratsioon võib ulatuda isegi kuni 5 grammini ühe kilogrammi kuivatatud sõnajalgade kohta . </s> <s> Looduslikud arseenilademed on probleemiks Bangladeshis ja Lääne-Bengalis , kus arseen saastab isegi põhjavett ja madalamaid kaevusid . </s> </p>
<p> <s> <hi rend="kaldkiri"> “ New Scientist ” </hi> </s> </p>
<p> <s> <hi rend="rasvane"> Ka vett tuleb juua mõistlikult ! </hi> </s> </p>
<p> <s> Kui joote paljast vett valel ajal , võib see kahjustada teie mõttetegevust ja reaktsioonikiirust , väidavad Briti uurijad . </s> </p>
<p> <s> Eksperimentaalpsühholoog <hi rend="kaldkiri"> Peter Rogers </hi> ja tema kolleegid Bristoli ülikoolist palusid 60 vabatahtlikul katsealusel määratleda , kui janusena nad ennast tunnevad . </s> <s> Seejärel testiti nende reaktsioonikiirust ülesandega , mille käigus tuli vajutada nuppu pärast seda , kui ekraanil süttib tuli . </s> <s> Katsealused kas ei joonud enne testi midagi või siis anti neile üks tassitäis ( 330 milliliitrit ) kraanivett , mis oli jahutatud 10 kraadini . </s> </p>
<p> <s> Inimesed , kel oli olnud janu ja kes enne katse algust olid joonud vett , läbisid testi 10 protsenti paremini kui need , kes ei joonud midagi . </s> <s> Samal ajal nende katsealuste puhul , kel ei olnud janu , halvenesid testitulemused pärast vee joomist 15 protsendi võrra . </s> </p>
<p> <s> Liigne veejoomine võib niisiis mõjutada näiteks autojuhtimist või ka intellektuaalselt nõudlike ülesannetega toime tulemist , väidab Rogers . </s> <s> Kui inimese võimekus väheneb 15 protsenti , siis on sellel üsnagi suur mõju . </s> </p>
<p> <s> Rogeri arvates võib oma osa etendada ka joodava vee temperatuur . </s> <s> “ Me armastame enamasti juua kas sooja või külma jooki . </s> <s> Ja näiteks külma joogi puhul peab organism koondama ressursid selleks , et tulla toime soolestiku ajutise jahtumisega . ” </s> </p>
<p> <s> <hi rend="kaldkiri"> “ New Scientist ” </hi> </s> </p>
<p> <s> <hi rend="rasvane"> Ka purjutaja suudab kainelt mõelda </hi> </s> </p>
<p> <s> “ Huligaanitsevad purjutajad ei saa süüdistada oma vägivallatsemistes alkoholi , ” väidab Kanada teadlaste uurimisgrupp . </s> <s> Nende katsed näitasid , et purjus inimene suudab sõna otseses mõttes täiesti kainelt mõtelda , kui talle pakkuda väikest autasu . </s> <s> Uurimused kinnitavad , et kui keegi on sooritanud kuriteo , siis purjusolekuga ei saa end küll õigustada . </s> </p>
<p> <s> Psühholoogid teavad , et alkohol mõjutab pidurdusprotsesse ja annab inimestele julgust tegutseda ajendatuna niisugustest impulssidest , mis tavaolukorras alla surutakse . </s> <s> Ontario ülikooli teadlased viisid läbi katse , mille käigus vabatahtlikud pidid näitama oma reakstioonikiirust , vajutades nupule pärast vastava signaali ilmumist arvutiekraanile . </s> <s> Samas öeldi neile , et nupule ei tohi vajutada , kui süttib ka punane tuli . </s> <s> Need , kes olid pruukinud alkoholi , kippusid sagedamini vajutama nuppu ka punase tule süttides - täpselt samuti nagu purjus inimene kipub teisele virutama ka siis , kui teda palutakse seda mitte teha . </s> </p>
<p> <s> Kuid uurimisgrupp avastas , et kui purjus inimestele pakuti väikest auhinda ( olgu või kiidusõnu ) , siis olid nende tulemused sama head kui kainetel katsealustel . </s> <s> Uurijate arvates tõestab see , et purjus inimene suudab kontrollida oma käitumist , kui ta seda ainult tahab . </s> </p>
<p> <s> Bristoli ülikooli kriminaalõiguse õppejõud <hi rend="kaldkiri"> Stephen Jones </hi> rõhutab siiski , et katse käigus pruugitud alkoholikogused olid siiski märksa väiksemad , kui on tavapärane alkoholiga seotud kuritegude puhul . </s> </p>
<p> <s> <hi rend="kaldkiri"> “ New Scientist ” </hi> </s> </p>
<p> <s> <hi rend="rasvane"> Mikroosakeste abil ilma ennustama </hi> </s> </p>
<p> <s> Kosmosest maakera atmosfääri tungivatel kõrge energiaga osakestel võib olla ka praktiline kasutusala - ilmaennustamine . </s> <s> Atmosfääri sisenemisel põrkuvad nad õhu molekulidega , tekitades uusi osakesi , mis maa peale langevad . </s> <s> Viimaste arvu mõõtmisel on võimalik teada saada õhutemperatuuri erinevates atmosfäärikihtides , mis on ilmaennustamiseks hädavajalik . </s> </p>
<p> <s> Hetkel mõõdavad meteoroloogid õhutemperatuuri sondide ( õhupallide ) abil . </s> <s> Näiteks Suurbritannia lennuväljadel lastakse taolisi sonde üles 1-6 tunni järel , kusjuures iga sond maksab ligikaudu 150 naela . </s> <s> Niisiis on see meetod suhteliselt kallis , kuna sondid on vaid ühekordselt kasutatavad ning aastas kulub lennuväljal nende peale kokku ligikaudu 220 000 naela . </s> <s> Ja sondide rakendamine on keeruline tuulise ilma korral . </s> </p>
<p> <s> Hongkongi <hi rend="kaldkiri"> Radiation Health Unit'i </hi> uurijad <hi rend="kaldkiri"> Joseph Mok </hi> ja <hi rend="kaldkiri"> Clement Cheng </hi> väidavad , et neil on välja pakkuda hoopis odavam alternatiiv . </s> <s> On teada , et kosmiliste kiirte poolt tekitatud maapinnale jõudvate osakeste arv varieerub sõltuvalt atmosfääri temperatuurist . </s> <s> Näiteks müüonid tekivad p-mesonite ja k-mesonite sisenemisel kõrgematesse atmosfäärikihtidesse , kus õhurõhk on kümnendik sellest , mis see on maapinnal . </s> <s> Müüonite tekkimise kõrgus varieerub : see suureneb , kui õhk soojeneb ja paisub . </s> <s> Kuumal päeval moodustuvad müüonid kõrgetes õhukihtides ning seetõttu jõuab neid maapinnale vähem , kuna suhteliselt suurem osa müüoneid läheb teel “ kaduma ” . </s> </p>
<p> <s> Uurijad olid juba märganud , et müüonite arv muutub vastavalt aastaajale . </s> <s> Näiteks talvel jõuab maapinnani rohkem müüoneid kui suvel . </s> <s> Mok'i aga huvitas , kas müüonite abiga on võimalik ka jälgida lühiajalisemaid muudatusi . </s> </p>
<p> <s> Mok ja Cheng seadsid üles kaks detektorit ühes ilmajaamas , et mõõta , kui palju osakesi jõuab merepinna tasemele viietunnise perioodi jooksul päeval ja viietunnise perioodi jooksul öösel . </s> <s> Katse vältas 10 kuud . </s> <s> Nad leidsid , et müüonite arv tõusis paari protsendi võrra öösel , nagu võis ka oodata , kuna ööd on jahedamad . </s> <s> Aga olukord teisenes , kui ilm hakkas muutuma . </s> <s> Näiteks madalrõhkkonna ja vihmafrondi lähenedes suurenes päeval maapinnani jõudvate müüonite arv . </s> </p>
<p> <s> Moki sõnade kohaselt saab osakeste-meetodit kasutada ilma jälgimiseks ja võib-olla ka ennustamiseks . </s> <s> Kuid ta lisab , et müüonite puhul on vaja võtta arvesse ka Päikese protuberantse , mis muudavad Maa magnetvälja ja seega ka kosmiliste kiirte peegeldumist Maa atmosfäärist . </s> </p>
<p> <s> <hi rend="kaldkiri"> “ New Scientist ” </hi> </s> </p>
<p> <s> <hi rend="rasvane"> Antibiootikumide asemel viirused </hi> </s> </p>
<p> <s> Antibiootikumide asemel võivad arstid patsientidele varsti määrata geneetiliselt muudetud superviirusi . </s> <s> Uurijad on muutnud looduslikud viirused , mis nakatavad baktereid , palju efektiivsemateks tapjateks . </s> <s> Need viirused , nn. bakteriofaagid , on inimesele ohutud . </s> <s> Nad ründavad ainult kindlaid baktereid , millesse nad oma geenid sisestavad , pannes raku niiviisi viirusi tootma . </s> <s> Lõpuks nakatatud rakud lõhkevad , vabastades uued viirused . </s> </p>
<p> <s> Alates 1920. aastatest on taolisi bakteriofaage kasutatud inimeste , loomade ja isegi taimede infektsioonhaiguste raviks . </s> <s> Aga vastav meetod ei ole kunagi eriti laialt levinud . </s> <s> Üheks probleemiks on asjaolu , et looduslike viiruste eesmärk on siiski pigemini paljunemine , mitte aga rakkude tapmine . </s> <s> USA teadlased on aga hakanud bakterite hävitamiseks kasutama meetodit , mida on rakendatud ka geeniteraapias - kus viiakse võõraid geene inimese rakkudesse . </s> </p>
<p> <s> See meetod võimaldab ravida antibiootikumidele resistentsete bakterite poolt põhjustatud põletikke , mis tekivad näiteks ulatuslike põletushaavade korral jpm. </s> </p>
<p> <s> Lõuna-Carolina teadlased on välja töötanud meetodi , mille abil vastav viirus ehk bakteriofaag viib bakterisse muudetud DNA . </s> <s> Sellest DNA-st valmistab bakterirakk proteiini , mis viib raku enesehävitamisele . </s> </p>
<p> <s> Uurijad valisid viiruse P1 , mis on võimeline ründama mitmeid erinevaid bakteriliike . </s> <s> Selle eksperimendi käigus lisati muudetud DNA-d lahusesse , milles olid juba tavalise P1-ga nakatunud bakterid . </s> <s> Muudetud DNA ei valmista mitte ainult enesetapuproteiini , vaid sellel DNA-l on ka need märgendid , mida viirus-bakteriofaag otsib , enne kui annab oma DNA edasi uutele viirustele . </s> </p>
<p> <s> Bakterid , kuhu on viidud vastavalt muudetud DNA , toodavad sellest miljoneid uusi bakteriofaage peaaegu nagu vastav tehas . </s> <s> Seejärel filtreeritakse lahus , et bakteriofaagid isoleerida . </s> </p>
<p> <s> Hetkel sisaldab see filtreeritud lahus nii muudetud kui ka tavalisi bakteriofaage , sest veel ei osata panna bakteriofaagi paljunemisel eelistama inimese poolt muudetud DNA-d . </s> <s> Aga uurijad püüavad vastavat probleemi lahendada , ning üks võimalik variant oleks selles , kui eemaldatakse teatud märgendid viiruse enda DNA-lt . </s> </p>
<p> <s> Kui uurijad testisid seda uut ravimit ( lahust ) hiirte peal , kelle kehast 20 protsenti oli kaetud põletikuliste põletushaavadega , leidsid nad , et bakteriofaagi-lahuse manustamine suurendas hiirte ellujäämisvõimalusi märgatavalt . </s> <s> Parimal juhul loodetakse alustada kastetega inimestel juba kahe aasta pärast . </s> </p>
<p> <s> “ See meetod on paljutõotav , ” väidab Texase ülikooli mikrobioloog <hi rend="kaldkiri"> Ian Molinneux </hi> , kes püüab ise panna baktereid hävitama ka geneetiliselt muutmata bakteriofaag-viiruseid . </s> </p>
<p> <s> Igal juhul on selge , et meedikud vajavad kiiresti ravimeetodeid , millega võidelda antibiootikumidele resistentsete bakteritega . </s> <s> Bakteriofaagide kasutamine võib olla üks võimalus , kinnitab ka Atlanta Haiguste Kontrolli keskuse epidemioloog <hi rend="kaldkiri"> Todd Webber </hi> . </s> </p>
<p> <bibl> <author> <s> “ New Scientist ” </s> </author> </bibl> </p></div2>
      </div1>
      <div1 type="ajakirjanumber">
        <head> Horisont 4 , 2001 </head>
        <div2 type="artikkel"><head> Tanke ja rakette mõisahäärberisse ei mahuta ! </head>
<p> <s> <hi rend="rasvane"> Viimsis , kunagises kindral Laidoneri kodus kunagi temale kuulunud tugitoolis ülemjuhataja laua taga on koha sisse võtnud hiljuti ametisse asunud Eesti sõjaajaloo muuseumi direktor , tuntud ajaloolane <hi rend="rasvane"> <hi rend="kaldkiri"> Hannes Walter </hi> </hi> . </hi> </s> <hi rend="rasvane"> <s> Vestleme Eesti sõjaajaloo jäädvustamisest , vastne direktor aga keerutab sõrmede vahel oma nimega silti , teadmata ilmselt veel päris kindlalt , millisele uksele see saab kinnitatud … </s> </hi> </p>
<p> <hi rend="rasvane"> <s> 2001. aasta augustis möödub kümme aastat Eesti taasiseseisvumisest . </s> <s> Kas nüüd on kätte jõudnud paras aeg Eesti sõjaajaloo muuseumi rajamiseks ? </s> </hi> </p>
<p> <s> Meie asutuse ametlik nimi kõlab Riigimuuseum Kindral Laidoneri Muuseum . </s> <s> Aga see , kuidas me end just täpselt nimetame , polegi nii oluline . </s> <s> Meie põhimäärus ütleb , et muuseumi põhifunktsioon on koguda , talletada , uurida ja propageerida kogu Eesti sõjaajaloo temaatikat . </s> </p>
<p> <s> Kindlasti pole muuseum loodud liiga vara , pigem liiga hilja . </s> <s> Esimesele Eesti sõjamuuseumile pani aluse Johan Laidoneri käskkiri jaanuarist 1919 , s.t. ajast , kui Võrus ja Valgas oli veel Punavägi . </s> <s> Aga juba siis oli ülemjuhtajal selge , et hädavajalik on niisugune asutus , mis käimasoleva sõja ajal looks eeldused edaspidiseks uurimistööks . </s> </p>
<p> <s> See , et praegune muuseum sai loodud 10 aastat pärast Eesti Vabariigi taastamist , on väga kurb selles mõttes , et pole olnud riiklikku keskust , mis oleks kogunud ja talletanud Eestisse maha jäänud ( kas või nõukogude armeest ) tohutu suurt hulka relvi , dokumente , ka ordeneid , mundreid jms. </s> <s> Sellega on juba sündinud korvamatu kahju ! </s> <s> Näiteks oleks meil teoreetiliselt olnud võimalik saada kõik meid huvitavad soomusmasinad vahetuse korras , andes vastu Vene nõukogude tehnikat . </s> <s> Maailmas pole just kuigi palju neid riike , kus on muuseumis T-34 tank , sest Jumala abiga ei ole need sõjamasinad siiski Ladina-Ameerikasse või Austraaliasse jõudnud . </s> <s> Näiteks soomlased on oma , Euroopa ühe parima soomusmasinate kollektsiooni ( mis asub Parolas , nende soomusvägede muuseumis ) ehitanud üles just selle peale , et nende kätte sattus Talve- ja Jätkusõjas hulgaliselt nõukogude tehnikat . </s> <s> Nad on vahetuse korras saanud igasuguseid neile huvi pakkuvaid eksponaate . </s> <s> Eesti sõjaväes on näiteks olnud kasutusel Prantsuse Renault' tankid . </s> <s> Prantsusmaalt kindlasti saaks veel mõne Renault' … </s> </p>
<p> <s> Hea on see , et muuseum nüüdki loodi ja et Eestis on olnud fanaatikuid , asjahuvilisi ja harrastajaid , kes on juba kogunud täiesti arvestatavad kollektsioonid . </s> </p>
<p> <s> <hi rend="rasvane"> Tanki vist üheski erakollektsioonis siiski pole ? </hi> </s> </p>
<p> <s> Tanke oli Eestis n.-ö. posti otsas ju mitmel pool . </s> <s> Mina nägin viimati ühte tanki Valgas mingi tootmisbaasi hoovi peal . </s> <s> See oli aasta eest ja tänavu minu teada seda sel õuel enam pole . </s> <s> Kuhu see sai , ei tea ! </s> <s> Aga hakkame otsima ! </s> </p>
<p> <s> <hi rend="rasvane"> Eesti sõjaajaloo muuseum kannab niisiis kindral Laidoneri nime ja asub Viimsis ? </hi> </s> </p>
<p> <s> Muuseumi füüsiline asukoht on kunagine kindral Laidonerile kuulunud Viimsi mõisa häärber . </s> <s> Siin on Laidoneriga tegelev asutus põhimõtteliselt - vallamuuseumina - töötanud juba mõnda aega ja üksjagu tööd on ära tehtud . </s> <s> Muu hulgas on loodud ka rahvusvahelisi sidemeid , eeskätt Poolaga , kuna Laidoneri abikaasa oli teatavasti poolatar . </s> <s> Aga ka Inglismaaga , mille puhul on suurt abi osutanud pikka aega Inglise Ülemkoja liige olnud lord <hi rend="kaldkiri"> Carlisle </hi> . </s> <s> Samuti mitmete kodumaa seltside ja ühingutega . </s> <s> Sellest tulenevalt ei olnud ka otstarbekas enam muuseumi nime muuta - siis oleks pidanud otsast alustama sidemete loomisega ja kõigile seletama , millega tegu . </s> <s> Seepärast siis saigi endine nimi säilitatud . </s> </p>
<p> <s> See vastab ka täiesti rahvusvahelisele praktikale - näiteks väga suur ning võimas Poola sõjaajaloo uurimise keskus ja arhiiv on nimetatud Jósef Pisudski kui tuntuima poola riigitegelase järgi . </s> <s> Analoogilisi näiteid leiab ka mujalt maailmast . </s> </p>
<p> <s> Kindral Laidoneri puhul lisandub aga veel üks positiivne moment . </s> <s> Usun nimelt , et võib-olla enam mitte , aga näiteks 1930. aastatel tunti Laidoneri nime mitmes maailma riigis kindlasti paremini kui Eesti nime . </s> <s> Tegemist oli ju inimesega , kes Rahvasteliidu teenistuses olles lahendas näiteks Türgi ja Iraagi vahelise piiritüli . </s> <s> Laidoner tegi neil aastail oma nimega Eestit tuntuks . </s> </p>
<p> <s> <hi rend="rasvane"> Mida siis harrastajatel on õnnestunud koguda-säilitada ja kuidas plaanite erakogudes olevaid materjale kasutada ? </hi> </s> </p>
<p> <s> Kõigist kollektsioonidest , mis Eestis on loodud , saavad kindlasti meie , riikliku sõjamuuseumi koostööpartnerid . </s> <s> Selles osas on mõned inimesed avaldanud muret , et midagi hakatakse ära võtma või likvideerima - kasutan võimalust öelda , et niisugust plaani pole . </s> <s> Majas ringi käies nägite ju isegi , millises seiskorras mõisahäärber on . </s> <s> Me katsume end kõigepealt üles ehitada , enne kui midagi likvideerima hakkame . </s> </p>
<p> <s> Ja kindlasti ei ole sõjamuuseum ainult kindral Laidonerile kuulunud mõis Viimsis . </s> <s> See on pigem institutsioon , mille tegevuse haare on perspektiivis Eesti ja Eestiga sõjaajalooliselt seotud muud riigid . </s> <s> Viimsi on muuseumi juriidiline aadress , siin saab olema üles seatud üks osa tema ekspositsioonist . </s> <s> Aga koostöölepingute , ajutiste näitustega jms. saame me kindlasti kasutada ka kõiki juba olemasolevaid kollektsioone . </s> </p>
<p> <s> Miks ma nimetan neid kollektsioonideks , kuigi osa neist ise end muuseumiks nimetab ? </s> <s> Sellepärast , et muuseum peab ikkagi lähtuma teatud museoloogiaalastest põhimõtetest , vastavat tegevust reguleerib ka Eesti muuseumiseadus ja mitmed kultuuriministeeriumi normdokumendid . </s> <s> Selleks , et üks kogu muutuks muuseumiks , peab see olema n.-ö. käibes - kartoteegis ( tänapäeval siis arvutis ) , kirjeldatud , määratud jne. </s> <s> Praegusel juhul on valdavat enamust neist kollektsioonidest küll tore vaadata , aga ei ole olemas mingit võrgustikku , mis looks võimaluse , et näiteks mina siin Viimsis istudes ja soovides korraldada näiteks näitust teemal “ Eestlased Vene-Jaapani sõjas ” ja püüdes näituse jaoks laenata materjali , saaksin võtta ja vaadata , kust mida leida . </s> <s> Et näiteks ühel tublil Valga mehel on see kiiver ja tollel mehel Antslast too vana munder . </s> <s> Ning ma saaksin läbirääkimisi alustada , et neid ajutiselt välja panna . </s> <s> Nii olemegi sõjamuuseumi üheks esmaülesandeks seadnud , eriti kuni remont pooleli ja ekspositsiooni koostamisega võimatu alustada ( v.a. see , et töötame kontseptsiooni kallal ) , vastava infopanga loomise . </s> <s> Eesmärgiks on teada saada , kus midagi asub , ja luua isiklikud kontaktid valdajatega . </s> <s> Siis saame pikapeale hakata täitma ka teist põhimäärusest tulenevat ülesannet , milleks on kõikide nende kollektsioonide teaduslik-metodoloogiline juhendamine , inimeste koolitamine jne. </s> <s> Aga et seda ülesannet täita , peab ise olema keegi , millest tuleneb vajadus sõjamuuseumi enda kaadrit koolitada . </s> </p>
<p> <hi rend="rasvane"> <s> Jutt oli muuseumi kontseptsiooni koostamisest . </s> <s> Kas selles osas on vastsel direktoril juba selge siht silme ees ? </s> </hi> </p>
<p> <s> Just täna tegelesin sellega , et hakata kokku panema muuseumi nõukogu , kuhu tahaksin paluda autoriteetseid kolleege , kes oskaks muuseumi ülesehitamiseks head nõu anda . </s> <s> Üks inimene , kellega rääkisin , on Soomes Seinäjoel asuva Soome Kaitseliidu muuseumi direktor <hi rend="kaldkiri"> Marja-Liisa Haveri </hi> - väga võluv daam , kes ise on sõja ajal olnud ka <hi rend="kaldkiri"> pikku-lotta . </hi> </s> <s> Väga militaarne naisterahvas . </s> </p>
<p> <s> Ütlesin , et tahan temalt õppida . </s> <s> Tema vastas , et Seinäjoe muuseum on ju väga vanamoodne , ja see on tõsi - muuseum asub <hi rend="kaldkiri"> Alvar Aalto </hi> projekteeritud Seinäjoe kaitseliidu majas , mis on muuseas esimene hoone , mis on Aalto jooniste järgi valmis ehitatud . </s> <s> ( Kõrvalepõikena olgu öeldud , et huvitaval kombel paikneb Seinäjoel ka viimane tema projekteeritud ja valmis ehitatud majadekompleks - linna keskus . ) </s> <s> Seinäjoe kaitseliidu maja on samamoodi ajalooline nagu Viimsi mõiski , ja oli ka vahepeal väga halvas korras ( kui 1944 Kaitseliit likvideeriti , jäi see omanikuta ) . </s> <s> Kõnealune maja on majana ise eksponaat , samuti nagu Viimsi mõis , kui see korda saab . </s> <s> Niisiis kirjutavad mõlemad hooned ette neis sisalduva ekspositsiooni kontseptsiooni , mis ei tohi olla väga suures vastasseisus maja enda loogikaga . </s> <s> Sellest tulenevalt saab Eesti sõjamuuseumi ekspositsioon kindlasti suhteliselt konservatiivsele kontseptsioonile rajatud . </s> <s> Ma leian , et Viimsi mõisahäärberis ei sobi korraldada ultramoodsaid laser-video-hologramm etendusi . </s> <s> Kindlasti saab neid elemente kasutada , aga maja on ise nii väärt ja väärikas , et ta peaks säilitama oma olemuse . </s> </p>
<p> <s> Teine kontseptsiooni mõjutav moment on see , et meie pind on suhteliselt piiratud selleks , et anda siin tervikpilt KOGU Eesti sõjaajaloost . </s> </p>
<p> <s> Kolmandaks - olen kolm aastat Ajaloomuuseumi Maarjamäe filiaali juhatades sõjaajalooliste väljapanekute koostamisega natuke ka varem tegelenud , mistõttu tean , et Eestis enam imesid ei juhtu . </s> <s> See tähendab , et kusagilt , näiteks mingilt pööningult , ei avastata enam tohutut Karl XII aegsete trummide , mõõkade ja mundrite kollektsiooni . </s> <s> Üksikuid asju siit ja sealt ju leida võib , aga see , mis jääb aega enne Teist maailmasõda , ja eriti aega enne Eesti Vabariiki - see on ikkagi tänaseks enam-vähem välja tulnud . </s> <s> Ning me teame ka , kus see on - valdavas enamuses Eesti Ajaloomuuseumis ja osalt teistes muuseumides ( Meremuuseumis , Linnamuuseumis , maakonnamuuseumides ) . </s> <s> Sõjamuuseumi õnn ja õnnetus on selles , et me peame oma kontseptsiooni loomisel lähtuma tõsiasjast , et suurem osa väärt eksponaate saavad olema deponendid . </s> <s> Ja kui räägime deponentidest , siis on selge , et ükski muuseum ei taha ära anda oma paremikku ! </s> <s> Aeg-ajalt tahavad kõik ju ise oma paremikku näidata ! </s> <s> See fakt seab meie ette samuti teatud raamid . </s> </p>
<p> <s> Usun , et sõbralikus koostöös jõuame siiski mingisuguste kokkulepeteni ja saame Viimsis näidata Eesti sõjaajalugu kui tervikut , kopeerimata seejuures otseselt seda , mis on juba kusagil välja pandud . </s> <s> Minu arusaamist mööda algab kirjalikult fikseeritud Eesti sõjaajalugu aastast 600 , kui väidetavalt ühes kohas Eesti rannikul hukkus Rootsi kuningas <hi rend="kaldkiri"> Ingvar </hi> . </s> <s> Kuivõrd ta kuningas oli ja kas see päris nii oli , on iseasi , aga see on esimene jälg n.-ö. sõjaajaloo sündmusest . </s> <s> Arvan , et me arheoloogiale eriti suurt tähelepanu ei hakka pöörama , sest Eestis on väga heal tasemel arheoloogiline ekspositsioon olemas . </s> </p>
<p> <s> <hi rend="rasvane"> Hooned ja olud seavad sõjamuuseumile järelikult üsna suured piirangud ? </hi> </s> </p>
<p> <s> Belgias paiknevad sõjamuuseumi ruumides näiteks lennukid , tankid ja isegi üks allveelaev . </s> <s> Meie seda endale lubada ei saa . </s> <s> Me ei saa selleks kasutada ka maja ümbritsevat territooriumi , sest mõisahäärberi ette me rakette ja tanke ei tari . </s> <s> See oleks jälle vastuolus mõisahoonete üldise olemusega . </s> <s> Niisiis saab meie väljapanek kõnelema Eesti sõjaajaloost n.-ö. intiimsete vahenditega . </s> </p>
<p> <s> Ekspositsiooni kavandamisel loodame abi ka spetsiaalselt komisjonilt , mis tegeleb Eestist ära viidud ajalooliste kultuurivarade tagasi saamisega . </s> <s> Teatavasti on üks väheseid väärtuslikke kollektsioone , mis ei ole viidud mitte Venemaale , vaid hoopis USA-sse , Johan Laidonerile annetatud ordenite kogu . </s> <s> Olen kindel , et üks põhjus , miks see kollektsioon veel Eestisse tagasi pole jõudnud , peitub selles , et Ameerika Ühendriikide sõjaajaloo uurimise keskuse partneriks läbirääkimistel ei saa olla vald ühes väikeses riigis . </s> <s> On väärikas , et see on riiklik sõjamuuseum . </s> <s> Kuna see küsimus on nüüd lahendunud , siis järgmiseks probleemiks on asjaolu , et Viimsis ei ole praegu loodud veel ei interjöörilisi ega turvalisuse tingimusi , et niisugust kollektsiooni eksponeerida . </s> <s> Oleme siia kõige karmimatele turvanõuetele vastavad ruumid juba koos ehitajaga planeerinud ja kindlasti me selle kollektsiooni kunagi ka tagasi saame . </s> <s> Ma ei arva , et Ameerika Ühendriigid tahaksid seda meie kiusamiseks ookeani taga hoida . </s> </p>
<p> <s> Niisiis rõhutan veel kord , et sõjaajaloo muuseum on asutus , mitte maja . </s> <s> Ja nii kaua kui Viimsis ei ole sobivaid tingimusi , võime korraldada ekspositsioone teoreetiliselt näiteks Eesti Panga muuseumis , mis vastab kõigile turvanõuetele , või siis Rahvusraamatukogu haruldaste raamatute osakonnas , kus Riigikantselei näitab kaks korda aastas praeguste Eesti ordenite kollektsiooni . </s> </p>
<p> <s> Võin veel vaid lisada , et kuigi me istume praegu ehtsate asjade peal ja taga ( kõne all on Johan Laidonerile kuulunud kirjutuslaud ja tugitoolid ) , siis taolisi ehtsaid asju on meil väga vähe . </s> <s> Ja kindlasti hakkame me rõhutama nende ehtsate asjade ehtsust , tõstes neid väärikalt esile . </s> <s> Aga maailmas ei ole keelatud ka butafooria - mudelid , koopiad . </s> <s> Muuseumi ülesanne on ju mingi sõnum inimeseni viia , mitte kiusata teda häguste valguskoopiatega , mis on tehtud vanadest raamatutest . </s> <s> Selles mõttes peab ekspositsioon olema huvitav ja ilus , tekstid aga elavdavad ja emotsionaalsed . </s> <s> Alati võib pakkuda trükitud lisamaterjali neile , kes asja vastu sügavamat huvi tunnevad . </s> </p>
<p> <s> Milliseks sõjamuuseumi põhikontseptsioon täpselt kujuneb , see selgub töö käigus . </s> <s> Niipalju on selge , et muuseum peaks tulema informatiivne , mitte niivõrd paraadlik . </s> </p>
<p> <s> <hi rend="rasvane"> Kas Eesti sõjamuuseumil on ka maailmast eeskuju ammutada ? </hi> </s> </p>
<p> <s> Maailmas on sõjamuuseume , nende hulka kuuluvad eriti 19. sajandil rajatud muuseumid , mis on mõeldud püsima n.-ö. igavesest ajast igavesti . </s> <s> Üks selliseid on Prantsuse armeemuuseum Pariisis , kus minu ettekujutuse järgi ei saa kunagi enam midagi muuta . </s> <s> Seal on sisse ehitatud mööbel , mis on mõeldud selleks , et seal ripuksid sajad rügementide lipud . </s> <s> Nende kohal olevatel seintel on maalid või isegi freskod Prantsuse vägede suurtest võidulahingutest . </s> <s> Kadetid tuuakse sellesse hoonesse vannet andma - see on rohkem nagu tempel . </s> </p>
<p> <s> On ka muuseume , kus püütakse toimida moodsal moel . </s> <s> Näiteks Briti armeemuuseum , kus muu hulgas on eksponeeritud džungel , vesi ja džiip , helitaust näitab , et auto on porri kinni jäänud ja üritab välja saada , linnukesed ja putukad siristavad jne. </s> <s> Niisiis võimalikult elulähedane , illustreeriv , emotsionaalselt haarav väljapanek . </s> </p>
<p> <s> Sildid , mis rõhutavad , et eksponaate ei tohi puutuda , on mõnel juhul vajalikud , aga nendega liialdamine oleks kohatu . </s> <s> Kui muuseumi kogus on näiteks viis Saksa kiivrit , siis ei takista miski panemast ühte ketiga seina külge ja ütelda : “ Proovige seda pähe , saate teada , mis see kaalub . ” </s> <s> Nii on tehtud paljudel puhkudel näiteks Briti armeemuuseumis . </s> <s> Loomulikult on asju , mida juba nende säilimise huvides ei tohi igaüks puudutada … </s> </p>
<p> <s> Kindlasti kavandame Viimsisse ka korraliku konverentsitehnika , et siin oleks võimalik läbi viia seminare jms. </s> </p>
<p> <s> Ja ekspositsiooni tehes tuleb arvestada ka tõsiasja , et sõjamuuseumis hakkavad käima eeskätt organiseeritud grupid , sest meie asukoht on selline , et keegi siia ei satu - siia peab tulema . </s> <s> See tähendab , et muuseumi koormus kõigub - Eesti Vabariigi aastapäev , Võidupüha , Laidoneri sünnipäev toovad meile ilmselt külastajate laine , muul ajal on vaiksem . </s> <s> Peame oskama sellega toime tulla . </s> </p>
<p> <s> <hi rend="rasvane"> Juttu oli muuseumi nõukogust ? </hi> </s> </p>
<p> <s> Muuseumi tööd hakkab nõustama nõukogu , isegi rahvusvaheline , mille koosseisu on ehk enneaegne avalikustada . </s> <s> Aga mul on hea meel , et Eesti Ajaloomuuseumi direktor <hi rend="kaldkiri"> Toomas Tamla </hi> on andnud nõusoleku sellesse nõukokku tulla , samuti prof. <hi rend="kaldkiri"> Raimo Pullat </hi> , kelle peale jääb sidepidamine Poolaga . </s> <s> Soome Kaitseliidu Muuseumi direktorist Maarja-Liisa Haverist oli juba juttu eespool . </s> <s> See on muide muuseum , kuhu viimase kümmekonna aasta jooksul on korjunud üks paremaid Eesti-teemalisi kollektsioone . </s> <s> Ehk isegi parem , kui siinsed ( näiteks taastatud Kaitseliidu märgid jms. ) . </s> <s> Seal on ka kaunis ülevaatlik kogu sõjaeelseid Kaitseliidu materjale - laskevõistluste karikaid , mida soomlased on võitnud jne. </s> </p>
<p> <s> Meil on vanast ajast head sidemed Rootsi armeemuuseumiga . </s> <s> Rootsis ongi tegelikult rakendunud selline mudel , mis meilegi sobiks . </s> <s> Rootsis eksisteerib nimelt sõjamuuseumide direktsioon ja direktor . </s> <s> On Armeemuuseum , Meremuuseum , kümneid kollektsioone lossides , arsenalides jm. </s> <s> Kõik hajali , nagu Eestiski . </s> <s> Direktsioon korraldab arvepidamist , koolitust , suuremaid näitusi , mis hõlmavad kõiki kogusid . </s> </p>
<p> <s> Ühe esimese ettevõtmisena tahame käivitada muuseumi aastaraamatu väljaandmise . </s> </p>
<p> <s> <hi rend="rasvane"> Niisiis on muuseumil plaanis arendada ka teadustöö suunda ? </hi> </s> </p>
<p> <s> Riigiasutus Kindral Laidoneri Muuseum koosneb mitmest struktuuriüksusest . </s> <s> Loomulikult on siin kogude ja ekspositsiooniosakond , aga ka selline spetsiifiline struktuuriüksus nagu Sõjaajaloo Keskus . </s> <s> Ideaalis peaks viimane kasvama Sõjaajaloo Uurimise Instituudiks , olgu siis muuseumi juures või eraldi . </s> <s> Oluline on see , et meil on kaader läbi viimaks uurimistööd , mida praegu tehakse n.-ö. põlve otsas . </s> <s> Kutseline ohvitserkond kui üks haritlaskonna grupp on taastumas ja seetõttu on vaja kas või selliseid elementaarseid asju nagu õpikud . </s> <s> Ja mitte ainult Vabadussõjast . </s> <s> Meil on vaja õpikuid , kust eesti ohvitser saaks eesti keeles õppida Egiptust-Roomat-Kreekat . </s> <s> Vastavate projektide koordineerimine peaks kujunema Sõjaajaloo Keskuse ülesandeks . </s> </p>
<p> <s> Eesti muuseumid on ICOM-i ( <hi rend="kaldkiri"> International Commision of Museums </hi> ) liikmed , aga sõjamuuseumidel on oma ühendus - rahvusvaheline sõjamuuseumide organisatsioon IAMAM ( <hi rend="kaldkiri"> International Assotiation of Museums of Arms and Military History </hi> ) . </s> <s> Loomulikult on meie rahvusvahelise suhtlemise eelduseks selle organisatsiooni liikmelisuse saavutamine . </s> <s> Siin on väike eeltöö ka tehtud , sest tinglikult sõjamuuseumiks kuulutatud Ajaloomuuseumi filiaal Maarjamäe loss võeti 1992. aastal IAMAM-i liikmeks . </s> <s> See kergendab läbirääkimisi . </s> </p>
<p> <s> Muuseumi põhimäärusest tuleneb ka ülesanne koondada vastava ala seltse ja ühendusi . </s> <s> Juba pikemat aega on muuseumi juures tegutsenud Kindral Laidoneri Selts , mis on hankinud ka materiaalset abi ja toetust . </s> <s> Kindlasti hakkab siin tööle Eesti Akadeemiline Sõjaajaloo Selts , mis on äsja ümberregistreeritud ja mille rahvusvaheline töönimi on edaspidi Eesti Rahvuslik Sõjaajaloo Komisjon . </s> <s> Nüüd saame taotleda ka Eesti staatuse taastamist Rahvusvahelises Sõjaajaloo Komisjonis . </s> <s> Meie suureks õnneks oli Eesti 1939. aastal selle asutajamaade hulgas . </s> <s> Eesti-poolseks delegaadiks oli siis prof. <hi rend="kaldkiri"> Hendrik Sepp </hi> , üks meie kõige kõvemaid sõjaajaloolasi , kes on kirjutanud raamatu 1700. aasta Narva lahingust . </s> </p>
<p> <s> Eesti Rahvusliku Sõjaajaloo Komisjoni loomine muudab meid võrdseks partneriks näiteks ka NATO puhul . </s> <s> Hiljuti ilmnes , et Eesti ja Albaania on viimased Euroopa riigid , kes veel ei ole Rahvusvahelise Sõjaajaloo Komisjoni liikmed . </s> </p>
<p> <hi rend="rasvane"> <s> 1920. ja 1930. aastatel tegutses ju Eesti Vabariigis samuti sõjaajaloo muuseum . </s> <s> Kuidas hindate selle tegevust ? </s> </hi> </p>
<p> <s> Eesti Vabadussõja muuseum , mis hiljem sai nimeks Sõjamuuseum , loodi ülemjuhataja käskkirjaga juba 19. jaanuaril 1919. </s> <s> Tahan siinkohal eriti rõhutada Johan Laidoneri ettenägelikkust - juba siis , kui Petseri , Võru ja Valga olid veel vaenlase käes , mõtles ta tulevasele muuseumile ! </s> <s> Ülemjuhataja Staabi juures toiminud muuseumi töötajad korjasid rindel esemeid ja tegid joonistusi ( kaastöölisteks olid kunstnikud <hi rend="kaldkiri"> J. Riis , V. Kango-Pool </hi> jt. ) . </s> <s> Materjale korjati ka väeosade kaudu ning midagi laekus ajakirjanduses avaldatud üleskutsete peale . </s> </p>
<p> <s> Pärast Vabadussõda asus muuseum samasse majadeblokki Ohvitseride Keskkasiinoga , sissekäik sinna oli Vene tänava poolt ( tänapäeval on need hooned tuntud kui nn. Õpetajate maja kvartal ) . </s> <s> Hiljem kolis muuseum Kiek in de Köki torni . </s> <s> Muuseumi kollektsioon oli ulatuslik , näiteks 1928. aastal 2000 eset ekspositsioonis ja 6000 fondides , Teise maailmasõja alguseks aga oli eksponaatide arv tõusnud juba ligi 10 000-ni . </s> <s> Kogudes oli muu hulgas 29 trofeelippu ja 13 Eesti väeosade lippu , hulgaliselt relvi , laskemoona , mudeleid ja makette , vormirõivaid , aumärke jms. </s> <s> Ekspositsiooni naelaks oli ülemjuhataja kabineti sisustus Vabadussõja ajast . </s> <s> Muuseumi pikaaegne juhataja oli <hi rend="kaldkiri"> Taavet Poska . </hi> </s> </p>
<p> <s> 1941. aastal rüüstasid muuseumi punategelased - umbes kolmandik muuseumi varadest rööviti , ülejäänu taoti puruks ja löödi segamini . </s> <s> Trofeelipud viidi N. Liidu muuseumidesse “ kuulsusrikaste ” punaväe lahingulippudena , Eesti lipud hävitati . </s> <s> Täielikult rüüstati muuseumi suur relvade ja aumärkide kogu , kadusid juba mainitud ülemjuhataja kabineti sisustus , kapten <hi rend="kaldkiri"> Anton Irve </hi> vorm , kindral <hi rend="kaldkiri"> Ernst Põdderi </hi> aumärgid jm. </s> </p>
<p> <s> Kõrge eani elanud Taavet Poska oli Eesti Akadeemilise Sõjaajaloo Seltsi ainus auliige , tema on muuseumi tegevusest ka jutustanud . </s> <s> Vähesed säilinud pildid veenavad , et see oli üks tõsine asutus . </s> <s> Oluline on ka see , et juba tollal oli käivitunud väga aktiivne rahvusvaheline vahetus , tänu millele on näiteks Belgia sõjamuuseum Brüsselis ainus koht maailmas , kus on alles täielik komplekt enne sõda valmistatud Vabadusriste . </s> <s> Belgias on eksponeeritud ka kaks mannekeeni Vabadussõja-aegsetes vormides jms. </s> <s> Aga see Vabadusristide komplekt on hindamatu väärtusega . </s> </p>
<p> <s> Selline Eestit tutvustavate kollektsioonide loomine on ka oluline , eriti riikides , mis meile tähtsad ( Belgia , Soome , Rootsi ) . </s> <s> Ka Viimsis on Pilsudski tuba , mis on Poola kingitus ja hetkel ilmselt meie kõige kvaliteetsem väljapanek , kui jätame kõrvale mõned originaalesemed . </s> </p>
<p> <s> <hi rend="rasvane"> Millal Eesti sõjamuuseum valmis saab ? </hi> </s> </p>
<p> <s> See sõltub sellest , kuidas rahvaesindajad meile raha annavad . </s> <s> Ainuüksi maja rekonstrueerimise hinnaks on vähemalt 20 miljonit . </s> </p>
<p> <s> Kui mõni aeg tagasi vahetati ekspositsiooni Stockholmi armeemuuseumis ( kus hoone oli korras ) , suleti maja kolmeks aastaks . </s> <s> See näitab , et väljapaneku koostamine on tegelikult aastatepikkune töö . </s> <s> Aga kontseptsiooni saab arendada paralleelselt ehitustegevusega , mida me üritamegi . </s> <s> Loodame , et niipea , kui mõni ruum valmib , saame selle sisustada . </s> <s> Remondietapil peitub aga ilmselt ainus võimalus ajutiste väljapanekute loomises . </s> <s> Tänavu möödub näiteks 115 aastat nii kolonel Partsi kui kapten Irve ( meie soomusrongide juhtide ) sünnist , vastavateemaline näitus on praegu väljas Haapsalus raudteemuuseumis ja meie sooviks on korraldada väike konverents , samuti Haapsalus . </s> <s> Selle näitega tahaksin veel kord rõhutada , et sõjamuuseumi tegevus ei ole ainult Viimsi lossi vitriinide täitmine ja ekskursioonide juhtimine . </s> <s> Ja eriti niikaua , kuni võimalused selles osas on piiratud , peame end propageerima teistmoodi . </s> </p>
<p> <bibl> <author> <s> 2000. aasta detsembris ajaloodoktori kraadi kaitsnud HANNES WALTERIGA vestles KÄRT JÄNES-KAPP </s> </author> </bibl> </p></div2>
      </div1>
      <div1 type="ajakirjanumber">
        <head> Horisont 4 , 2001 </head>
        <div2 type="artikkel"><head> Päike lülitatakse ööseks välja ! </head>
<p> <bibl> <author> <s> Eve Kikas </s> </author> </bibl> </p>
<p> <s> <hi rend="kaldkiri"> Tänapäeva laste ettekujutused Maast , öö ja päeva ning aastaaegade vaheldumisest </hi> </s> </p>
<p> <s> “ Horisont ” on ikka kirjutanud astronoomia-alastest teooriatest ja nende arengust ajaloos . </s> <s> Ettekujutuste muutumine on olnud raske , pikaajaline ja vahel revolutsiooniline protsess , mis on ohvreidki nõudnud . </s> <s> Astronoomiliste nähtuste mõtestamise raskust põhjustab osaliselt asjaolu , et igapäevaelus nähtav ei viita ei Maa sfäärilisele kujule ega liikumisele . </s> <s> Niisiis on otseselt nähtava ja teoreetilise mudeli vahel suured vastuolud . </s> <s> Uute ideede tekkimiseks ja kinnistumiseks ( nende tõestamiseks ) oli vaja võimsaid füüsikalisi aparaate , mis muudaksid silmale otseselt nähtamatu nähtavaks . </s> <s> Oli aga vaja ka matemaatika ja füüsika arengut , et tuletada teooriaid , mis omakorda muudaksid “ nähtavaks ” veel suuremad kaugused . </s> </p>
<p> <s> Täna õpetatakse nüüdisaegseid teadusteooriaid ( vahel küll lihtsustatult ja vahel ka mitte kõige nüüdisaegsemaid ) koolis . </s> <s> Õpilaste raskused loodusteaduste õppimisel on üldteada , aga need on mõistetavad , sest lapsed peavad suhteliselt lühikese ajaga omandama teadmised , mille avastamiseks ja süstematiseerimiseks kulus teadlastel sajandeid . </s> <s> Astronoomiliste nähtuste ( nt. aastaaegade vaheldumine ) mõistmiseks peab olema eelteadmisi nii astronoomiast kui ka mitmest teisest füüsika valdkonnast ( nt. optika , valguse liikumine ) . </s> <s> Pole siis ime , et õpilastel on raske omandada teaduslikku maailmapilti ning tihti ei valda teemat ka täiskasvanud . </s> <s> Osaliselt on kehvad teadmised ja vildakad arusaamad põhjustatud õpetuse iseärasustest ( õpetajakeskne õpetamine , rõhk faktide päheõppimisel , vähe aega aruteludeks ) , kuid teisalt tingivad seda tavamõisted , mis arenevad juba väikestel lastel . </s> </p>
<p> <s> <hi rend="rasvane"> Lausa tavateooriad ! </hi> </s> </p>
<p> <s> Just <hi rend="kaldkiri"> tavamõistete </hi> osas on psühholoogide ettekujutused viimase paarikümne aasta jooksul oluliselt muutunud . </s> <s> Kuidas lapsed omandavad teadmisi erinevate nähtuste kohta ? </s> <s> Kuidas mõjutab nende edasist arengut kooliõpetus ? </s> <s> Uurimustest on selgunud , et laste ettekujutused loodusnähtustest pole sugugi nii fragmentaarsed ja pinnapealsed , kui varem arvati . </s> <s> Vastupidi - nende teadmised on niivõrd integreeritud , et paljud uurijad käsitlevad neid ( tava ) teooriatena . </s> <s> Lapsed tuletavad oma teadmised välismaailma vaadeldes ja täiskasvanute seletustele tuginedes ning just tavateooriad võimaldavad lastel nähtusi interpreteerida , enda jaoks mõtestada ja igapäevaseid mõistlikke järeldusi teha . </s> <s> Lapsed ise oma teooriaid ei teadvusta . </s> <s> Samas erinevad tavaseletused oluliselt nüüdisaegsetest teaduslikest seisukohtadest ning sarnanevad mõnevõrra ajalooliselt varasematele teooriatele . </s> </p>
<p> <s> Koolis õpetatakse infot , mis on sageli vastuolus tavaelus kogetuga . </s> <s> Lapsed mõtestavad saadava info oma tavaettekujutuste baasil . </s> <s> Õppimise tulemusena arenevad nn. sünteetilised ettekujutused , kus on kummalisel viisil segatud kooli- ja tavateadmine . </s> <s> Neid sünteetilisi ettekujutusi on täiskasvanutel raske avastada , sest neid maskeerivad õpetatud terminid . </s> </p>
<p> <s> <hi rend="rasvane"> Me näeme , et Päike liigub ! </hi> </s> </p>
<p> <s> Astronoomia on valdkond , mille kohta käivaid laste tavaettekujutusi on väga palju uuritud . </s> <s> Meelisteemade hulka kuuluvadki laste arusaamad Maast ( kujust , külgetõmbejõust ) , öö ja päeva ning aastaaegade vaheldumisest . </s> <s> Miks on see temaatika nii populaarne ? </s> <s> Esiteks - need on nähtused-mõisted , mida me kõik , ka lapsed , päevast päeva näeme ja millele seletusi otsime . </s> <s> Igal rahval on oma muistendid-muinasjutud nende muutuste seletamiseks-kirjeldamiseks , samuti oma keelekasutus . </s> <s> Näiteks ütlevad eesti emad õhtuti lastele : “ Mine nüüd ilusti magama , päike on juba magama läinud ! ” </s> <s> Inglased aga sellist väljendit ei kasuta . </s> <s> Eesti keeles viitab sõna <hi rend="kaldkiri"> maakera </hi> Maa ümmargusele kujule , ingliskeelne <hi rend="kaldkiri"> Earth </hi> aga mitte . </s> </p>
<p> <s> Samas on nüüdisaegsed seletused ilmselges vastuolus sellega , mida me näeme , ning ka sellega , kuidas seletavad muutusi müüdid-muinasjutud ja varasemad teooriad . </s> <s> Me oleme veendunud , et kõik asjad kukuvad alla , aga õpime , et Maa on ümmargune ja teisel pool maakera peaksid asjad kukkuma üles . </s> <s> Me näeme , et Päike liigub , aga õpime koolis , et Päike on Päikesesüsteemi keskpunkt ja liiguvad hoopis planeedid , kaasa arvatud Maa . </s> <s> Seega me liigume , sest elame Maa peal , kuid ei tunne seda liikumist . </s> <s> Tegelikult on küll nüüdisaja teaduse seisukohalt üsna ükskõik , kas öelda , et Maa liigub ümber Päikese või vastupidi . </s> <s> Samas - seletuse kerguse seisukohalt tuleb eelistada esimest varianti , ning just seda koolis õpetatakse . </s> <s> Niisiis õpetatakse koolis vastupidist sellele , mida lapsed kogevad . </s> <s> See on olukord , mil muutust mõistetes ja tavateoorias on äärmiselt raske saavutada . </s> </p>
<p> <s> <hi rend="rasvane"> Maa mudel </hi> </s> </p>
<p> <s> Varaseima ettekujutuse järgi käsitleti Maad kui lamedat ja Universumi keskmes asuvat objekti . </s> <s> Niisugune arusaam oli levinud nii vanas Egiptuses , Sumeris , Kreekas kui Indias . </s> <s> Aristoteles tõi välja mitmeid argumente ( Põhjanaela asukoht , kuuvarjutused ) kerakujulise Maa kasuks . </s> <s> Lõpuni väljatöötatud teooria esitas Ptolemaios teoses “ Almagest ” ( “ Suurim ehitus ” ) . </s> <s> Ptolemaiose arvates oli Maa kera , mis on paigal ja asub Universumi keskpunktis . </s> <s> Koperniku revolutsiooniline käsitlus säilitas ettekujutuse kerakujulisest Maast , kuid muutis ettekujutust liikumistest : tema teooria kohaselt liigub Maa ümber Päikese , seega pole see enam liikumatu , samuti mitte kõiksuse keskpunkt . </s> </p>
<p> <s> Ka lapsed alustavad mõistete loomist sellest , mida näevad ja kogevad . </s> <s> Toetudes kogemusele ja nähtule , loovad väikelapsed mudeli tasapinnaliselt Maast , kus inimesed elavad . </s> <s> Kõik toetamata esemed kukuvad selle lapiku Maa poole , seega on üles-alla suund ruumis üheselt fikseeritud . </s> <s> Nii arvati ka vanas Egiptuses , Sumeris , Kreekas ja Indias . </s> <s> Enamasti mõtlevad lapsed , et Maa on ka lõplik , st. kui minna edasi , jõuame kunagi Maa äärele , kust võib alla kukkuda . </s> <s> Kõik seda siiski ei väida - seega võib arvata , et mõned mõtlevad Maast kui lõpmatust . </s> <s> Lapsed teavad ka , et kõik ülesvisatud asjad kukuvad alla , milles samuti avaldub fikseeritud ühene üles-alla suund . </s> <s> Nad väidavad , et kehad kukuvad alla sellepärast , et nad on rasked . </s> </p>
<p> <s> Kui lapsed kuulevad , et Maa on ümmargune , on neil suuri raskusi selle info interpreteerimisega . </s> <s> Ühelt poolt nad ise seda ei näe , teiselt poolt on nad veendunud , et täiskasvanutel - eriti õpetajatel - on õigus . </s> <s> Kujust iseenesest võiks ju veel aru saada , aga eriliselt raske on mõista , kuidas inimesed teisel pool maakera alla ei kuku . </s> <s> See tuleneb sügavalt juurdunud uskumusest , et üles-alla suund ruumis on üheselt fikseeritud . </s> <s> Tulemusena sünteesivad lapsed vastuolulise info uueks mudeliks , mida nimetatakse sünteetiliseks ( hariduspsühholoogia-alases kirjanduses ka väärmõisteks ) . </s> <s> See on kompromiss , kus teaduslik , koolisõpetatav info sobitatakse enda tavateooriasse . </s> </p>
<p> <s> Erinevates kultuurides ( USA keskklass , Kreeka , Samoa , India ) läbi viidud uurimuste käigus on leitud lastel erinevaid sünteetilisi mudeleid . </s> <s> Joonisel 1 on toodud USA keskklassi ja Kreeka laste mudelid . </s> <s> Mõned lapsed arvavad , et on kaks Maad : üks , millel me elame ja teine , mis on planeedina taevas . </s> <s> Teised kujutavad ette , et inimesed elavad ümmarguse Maa sees tasasel pinnal , taevavõlv paikneb aga maapinna kohal , moodustades sfääri ülemise osa . </s> <s> Osa lapsi arvab , et inimesed elavad lapiku kera ülemisel poolel . </s> <s> Sellised mudelid võimaldavad säilitada ettekujutuse fikseeritud üles-alla suunast . </s> <s> Selgus ka , et sünteetilised mudelid on kultuurispetsiifilised . </s> <s> Näiteks on India lastel leitud Maa mentaalse mudelina lame kettakujuline Maa , mida toetab ookean , ning Samoa lastel rõngakujulise Maa mudel . </s> <s> Neis mudelites avalduvad vastavates kultuurides levinud kosmoloogilised teooriad , mida lapsed koolisõpitud teadmisega seostada püüavad . </s> </p>
<p> <s> <hi rend="rasvane"> Eesti laste Maa </hi> </s> </p>
<p> <s> Sünteetilisi ettekujutusi oleme leidnud ka eesti lastel , kuid siingi on teatud erinevusi varasemate töödega võrreldes . </s> <s> Võib ainult oletada , et keelekasutuse iseärasuse tõttu ( termin <hi rend="kaldkiri"> maakera </hi> , milles on sees viide sfääri kujule ) on valdavad kerakujulise Maa mudelid . </s> <s> Samas ei tähenda see , et lapsed saaksid aru üles-alla suuna suhtelisusest ja gravitatsioonijõust , mis tõmbab esemeid Maa keskpunkti suunas . </s> <s> Lapsed usuvad pigem , et inimesed elavad maakera ülemisel poolkeral . </s> <s> Joonisel 2 ( a , b ) on toodud näited 5-9-aastaste eesti laste tüüpilistest joonistustest . </s> <s> Lapsed joonistavad ümmarguse maakera , kuid inimesi ja pilvi joondavad absoluutses üles-alla suunas . </s> <s> Mõned eesti lapsed aga on kujutanud inimesi elavat kera seesmisel alumisel poolel ( vt. joonis 2c ) - sellist mudelit pole varem leitud . </s> <s> Duaalse Maa kirjelduse esitas vaid üks 7-aastane poiss , kes väitis , et on kaks Maad : lame , millel me elame , ja ümmargune , millele lame Maa toetub . </s> </p>
<p> <s> Inglismaal ja USA-s on Maa sünteetilisi mudeleid leitud ka täiskasvanutel , sealhulgas õpetajatel . </s> <s> Enamikul õpilastest areneb põhikoolis siiski ettekujutus ümmargusest Maast , kus on võimalik elada ja mitte alla kukkuda , ning gravitatsioonist kui jõust , mis tõmbab Maa keskpunkti suunas . </s> <s> Palju suuremates raskustes ollakse ööpäeva , eriti aga aastaaegade vaheldumise mõistmisega . </s> </p>
<p> <s> <hi rend="rasvane"> Miks Päikest öösel näha ei ole ? </hi> </s> </p>
<p> <s> Öö ja päeva vaheldumist on aegade jooksul seletatud Päikesega , kuid peamiselt seoses küsimusega , kuhu Päike öösel läheb . </s> <s> Probleem oli siin ilmselt selles , et lõpmatu Maa alla ei saanud Päike minna . </s> <s> Hiina kosmoloogia kohaselt oli Maa lame ja ruudukujuline , Päike liikus öösel teistele maadele . </s> <s> Indias levinud vaadete kohaselt keeras Päike ööseks Maa poole oma tumeda külje . </s> <s> Sumerid uskusid , et Maa on kettakujuline , Päike läheb aga loojudes Maa alla . </s> <s> Alates Aristotelesest ja Ptolemaiosest usuti Kreekas , et Maa on sfäärikujuline ja selle ümber liiguvad teised taevakehad , ka Päike . </s> <s> Ööpäeva vaheldumist seletati Päikese tiirlemisega ümber Maa . </s> </p>
<p> <s> Aastaaegade vaheldumist seletatakse erinevates kultuurides erinevalt juba seetõttu , et vastavad muutused looduses sõltuvad suuresti sellest , kus maakera punktis elatakse . </s> <s> Teaduslik seletus temperatuurierinevustest on üpris keeruline : selle mõistmine nõuab eelteadmisi mitte ainult Päikesesüsteemi ehitusest , vaid ka optikast . </s> </p>
<p> <s> Ka laps otsib põhjusi , miks Päikest öösel näha ei ole . </s> <s> Tavakogemus ütleb , et kui mingit asja ei ole näha , peab mõni muu asi selle ees olema . </s> <s> Väikesed lapsed arvavadki , et Päike läheb ööseks Kuu , pilvede , atmosfääri või ka mägede taha või siis teistele maadele . </s> <s> Mõned loovad analoogia lambivalgusega : Päike lülitatakse ööseks välja . </s> <s> Ööpäeva vaheldumise tavaseletused on kooskõlas algse Maa mudeliga , mis näitab , et laste ettekujutused on tõesti integreeritud . </s> <s> Lapsed , kelle arvates Maa on lame , seostavad ööpäeva vaheldumist Päikese ja Kuu , mitte Maa liikumisega . </s> <s> Olles koolis õppinud , et Maa liigub ( pöörleb ja tiirleb ) , loovad lapsed uusi , kuid tihti just sünteetilisi seletusi . </s> </p>
<p> <s> <hi rend="rasvane"> Päike väsib talvel </hi> </s> </p>
<p> <s> Millised on eesti laste ettekujutused enne seda , kui vastavat teemat on koolis õpitud ? </s> <s> Aastaaegade vaheldumise tavaseletusedki toetuvad sellele , mida laps näeb ja kogeb . </s> <s> Osa väikesi lapsi ei seosta külmenemist Päikesega , vaid lume ja tuultega - talvel on külmem kui suvel , sest siis sajab lund . </s> <s> Kuid paljud arvavad siiski , et temperatuur on mingil viisil seotud Päikesega . </s> <s> Mõni näiteks oletab , et Päike väsib talvel ära ja ei jõua nii palju soojendada kui suvel . </s> <s> Teised väidavad , et talvel on Päikese ees pilved ja seetõttu ei saa Päike sooja anda . </s> </p>
<p> <s> Koolis õpitu põhjal ( Päike on kuum taevakeha , Maa ehitus , liikumine Päikesesüsteemis ) arenevad sünteetilised seletused . </s> <s> Mõned põhjendavad talve külmust sellega , et Päikese ja Maa vahele liigub külm planeet . </s> <s> Enamlevinud on aga nn. kauguseteooria , mis seletab temperatuurierinevusi Päikese ja Maa vahelise kauguse muutumisega . </s> <s> Täpsemalt on võimalikud kaks varianti : 1 ) talvel on Maa liikunud Päikesest kaugemale , ja 2 ) talvel on see Maa koht , kus meie elame , Päikesest kaugemal kui suvel . </s> <s> Teooria on tuletatud analoogiast ahju ( radiaatori jne. ) kui soojusallikaga , mille läheduses on soe ja millest eemaldudes läheb järjest külmemaks . </s> <s> Inglismaal ja USA-s läbi viidud uurimustest on selgunud , et ka paljud tulevased õpetajad ( st. õpetajaks õppijad ) kasutavad aastaaegade vaheldumise põhjendamisel ühte või teist varianti kauguseteooriast . </s> </p>
<p> <s> <hi rend="rasvane"> Eesti õpilaste ettekujutused ööpäeva ja aastaaegade vaheldumisest </hi> </s> </p>
<p> <s> Aastatel 1991-1996 uuriti Eestis koolilaste arusaamist astronoomia-alastest mõistetest , kaasaarvatud öö ja päeva ning aastaaegade vaheldumisest . </s> * </p>
<p> <s> <hi rend="rasvane"> Teemade käsitlemine õpikutes ja tunnis . </hi> </s> <s> Tuleb rõhutada , et uurimused on läbi viidud ajal , mil eesti põhikoolis õpiti Päikesesüsteemi ehitust , ööpäeva ja aastaaegade vaheldumist ainult 5. klassis ühe õpiku ja ühe töövihiku järgi . </s> <s> Seega olid kõik uurimuses osalenud õpilased õppinud samast raamatust . </s> <s> Vanemates klassides teemat otseselt ei käsitletud , kaudselt tehti seda siiski maateaduse tundides seoses kliima õppimisega 7. klassis . </s> </p>
<p> <s> Õpikuid analüüsides selgus , et rõhk on pandud terminite õpetamisele . </s> <s> Raamatus kirjeldatav ei arvestanud laste tavateadmistega , domineeris traditsiooniline õpetajakeskne õpetamismetoodika : õpetaja jutustas ümber raamatu teksti , õpilased pidid vastama konkreetsetele faktiküsimustele . </s> <s> Just niimoodi õpetati teemat vaadeldud klassis ning kuna selline õpetus tugineb oluliselt õpikule , jätsime hilisemas uurimuses klassivaatluse ära ja toetusime analüüsis vaid õpikule . </s> </p>
<p> <s> <hi rend="rasvane"> Tavaseletused </hi> . </s> <s> Küsitlesime 3. klassi lapsi seetõttu , et teada saada eesti laste tavaseletusi öö ja päeva ning aastaaegade vaheldumise kohta . </s> <s> Lapsed esitasid valdavalt kahte tüüpi põhjendusi . </s> <s> Esiteks seletati muutusi inimesekeskselt : öö peab olema , sest siis saame puhata ; talvel me suusatame , suvel aga ujume ; talvel saavad lilled puhata . </s> <s> Kuid nii nagu eelnevalt tutvustatud uurimustes , seostasid paljud lapsed muutusi Päikesega : Päike läheb öösel puhkama teisele maale ; Päike kaob ööseks ära ; Päikesel on talvel vähe jõudu . </s> <s> Aastaaegade vaheldumist põhjendati ka külma lumega . </s> </p>
<p> <s> <hi rend="rasvane"> Verbalismid ja sünteetilised seletused </hi> . </s> <s> Varasemad uurimused on näidanud , et õpetajakeskse õpetuse korral teavad õpilased tavaliselt hästi mõningaid fakte ( mida on olnud sunnitud pähe õppima ) , kuid võib juhtuda , et nad ei saa teemast sisuliselt aru . </s> <s> Selle tulemusena ka algsed head faktiteadmised hiljem ununevad , kuna neid ei integreerita eelnevasse teadmiste süsteemi . </s> </p>
<p> <s> Esti lapsi uurides selguski , et kaks kuud pärast õppimist <hi rend="kaldkiri"> mäletasid </hi> õpilased väga hästi nii terminite ( <hi rend="kaldkiri"> telg , orbiit , ekvaator </hi> ) definitsioone kui oskasid ka seletada , miks vahelduvad öö ja päev ning aastaajad . </s> <s> Nad püüdsid anda selgitusi võimalikult täpselt õpiku sõnadega ja tihti see õnnestuski . </s> <s> Ka ristlõikelises uurimuses anti täpseid õpikuvastuseid just 5. klassis . </s> <s> Äsjaõpitu mõju avaldus ka teisiti . </s> <s> Nagu mainisin , käsitleti 7. klassis maakera kliimat - sõltuvalt asendist maakeral on erinevates kliimavööndites asuvates riikides teatavasti kliima erinev . </s> <s> Küsimusele “ Miks on talvel külmem kui suvel ? ” vastasid just mitmed 7. klassi õpilased <hi rend="kaldkiri"> sellepärast , et me elame sellises kliimavööndis </hi> ; <hi rend="kaldkiri"> sellepärast , et meie kliima on niisugune </hi> . </s> <s> Neid vastuseid ei antud ei varem ega hiljem . </s> <s> Seega võib oletada , et tegemist on järjekordse fragmentaarse faktiteadmisega , mis varsti ununeb . </s> <s> Keegi neist lastest ei põhjendanud , miks meie kliimavööndis kliima just niisugune on . </s> </p>
<p> <s> Neli aastat pärast teema õppimist oli pilt kardinaalselt muutunud . </s> <s> Loomulikult ei saanud õpilased enam <hi rend="kaldkiri"> mäletada </hi> õpitut , seega pidid nad kasutama just omaenda teadmisi . </s> <s> Nad <hi rend="kaldkiri"> meenutasid </hi> fakte ja <hi rend="kaldkiri"> püüdsid leida seoseid </hi> , et põhjendused oleksid veenvamad . </s> <s> Siin selgubki , mida õpilased on mõistnud , kuidas nad on koolisõpitavat omaenda varasemate teadmiste ja kogemustega integreerinud . </s> <s> Ootamatult alustasid just 9. klassi õpilased lapselike tavaseletustega : <hi rend="kaldkiri"> öö ja päev vahelduvad , sest me peame puhkama </hi> ; <hi rend="kaldkiri"> talvel on külm , sest puhub külm põhjatuul </hi> . </s> <s> Mõni laps sellistest põhjendustest kaugemale ei jõudnudki . </s> <s> Teised suutsid siiski meenutada , et mõlemad muutused on seotud Maa ja Päikese liikumisega . </s> <s> Kuid valdavalt väideti , et liigub Päike , mitte Maa . </s> </p>
<p> <s> Näide ühest intervjuust illustreerib laste raskusi : </s> </p>
<p> <s> Intervjueerija : Katsu seletada , miks vahelduvad öö ja päev ! </s> </p>
<p> <s> Õpilane : Et öösel on pime ja päeval valge . </s> </p>
<p> <s> Intervjueerija : Jah , aga seleta , millest see tingitud on ! </s> </p>
<p> <s> Õpilane : Et muidu me väsime ära . </s> </p>
<p> <s> Intervjueerija : Jah , aga kas muid põhjusi ka on ? </s> </p>
<p> <s> Õpilane : Mmmm … et Päike liigub ümber Maa . </s> </p>
<p> <s> Intervjueerija : Ahah , katsu seda natuke täpsemalt seletada - kuidas Päikese liikumine põhjustab öö ja päeva vaheldumist ? </s> </p>
<p> <s> Õpilane : Noh Päike liigub ja … . ei tea … . oli see Päike või Maa , mis liikus . </s> </p>
<p> <s> Intervjueerija : Kas sa arvad , et Maa liigub ümber Päikese ? </s> <s> Katsu seletada , kuidas see põhjustab öö ja päeva vaheldumist ? </s> </p>
<p> <s> Õpilane : Noh , et Maa liigub … ei tea , ikka Päike liigub … ma ei mäleta , me õppisime seda nii kaua aega tagasi . </s> </p>
<p> <s> Seega <hi rend="kaldkiri"> õppisid lapsed tõesti üksikuid fakte , </hi> mida mõnda aega mäletasid ja siis unustasid . </s> <s> Kuna teadmisi kontrollitakse just vahetult pärast teema läbimist , võib jääda illusoorne mulje , et õpilased on nähtustest aru saanud . </s> <s> Tegelikult on need verbalismid , mis hiljem meenutatuna annavad aluse sünteetilistele seletustele . </s> <s> Kõigis klassides leidus ka lapsi , kes põhjendasid ööpäeva vaheldumist kas Maa tiirlemisega ümber Päikese või Päikese tiirlemisega ümber Maa ( vt tabel ) . </s> </p>
<p> <s> <hi rend="kaldkiri"> Kauguseteooria aastaaegade vaheldumise põhjendamiseks </hi> . </s> <s> Ka eesti õpilased kasutasid suviste ja talviste temperatuurierinevuste põhjendamiseks <hi rend="kaldkiri"> kauguseteooriat </hi> . </s> <s> Lisaks näitasime , et selle teooria kujunemisele aitab kaasa õpikus esitatud joonis , kus Maa orbiiti on kujutatud väljavenitatud ellipsina . </s> <s> Ristlõikelise kujutamise korral peaks joonisel ellipsi lühema ja pikema telje vahe olema 1 mm . </s> <s> Õpikus kujutatakse orbiiti kaldlõikes seetõttu , et oleks võimalik näidata Maa telje kallakut Päikese suhtes , mis tõesti aastaaegade vaheldumise seletamisel on oluline . </s> <s> Kuna seda aga lastele eraldi ei rõhutata , interpreteerivad nad joonist omamoodi . </s> <s> <hi rend="kaldkiri"> Kauguseteooriat </hi> kasutataksegi alates 5. klassist , st alles pärast õppimist . </s> </p>
<p> <s> Teises ristlõikelises uurimuses andsime nelikutele valida , missugune on nende arvates õigeim Maa orbiit ja Päikese asend selle suhtes ( vt joonis 3 ) . </s> <s> Grupid pidid jõudma ühisele vastusele , seega oli igaüks sunnitud oma valikut põhjendama . </s> <s> Kuigi orbiiti a valiti palju , oli <hi rend="kaldkiri"> ainuke </hi> põhjendus <hi rend="kaldkiri"> õpikus oli nii joonistatud </hi> . </s> <s> Ringkujulist orbiiti ( b ) põhjendati <hi rend="kaldkiri"> teoreetiliselt </hi> . </s> <s> Näiteks esitas üks 7. klassi tüdruk järgmise põhjenduse : <hi rend="kaldkiri"> Kui Päike on ümmargune ja igast suunast ühesugune , siis peab ta Maad ka igalt poolt ühesuguselt enda poole tõmbama , siis peab aga orbiit olema ümmargune </hi> . </s> <s> Orbiite c ja d põhjendati eeldatult <hi rend="kaldkiri"> kauguseteooriaga </hi> : <hi rend="kaldkiri"> Maa peab suvel olema Päikesele lähemal , muidu ei saa seal soojem olla . </hi> </s> </p>
<p> <s> Olles toetunud õpikule ja valinud orbiidi 3a , olid õpilased järgmise raskuse ees : kuidas põhjendada , missuguses orbiidi punktis on Eestis talv ja missuguses suvi . </s> <s> Osades gruppides joonistati koheselt Maa suveks alumisse punkti ja talveks näiteks vasakpoolsesse , mis viitabki sellele , et niisugune illustratsioon soodustab <hi rend="kaldkiri"> kauguseteooriat </hi> . </s> <s> Varsti õpilased avastasid , et Maid saab liiga palju : kõik mäletasid , et Maa teeb Päikese ümber tiiru ühe aastaga . </s> <s> Seejärel vlis osa gruppe uue orbiidi - c , teised aga mõtlesid välja erinevaid seletusi ( vt tabelist <hi rend="kaldkiri"> harva toodud seletused </hi> ) . </s> <s> Aeg-ajalt õpilased ohkasid ja väitsid : <hi rend="kaldkiri"> me ei peagi seda teadma , sest õppisime seda ammu , see on nii keeruline , miks meile seda ei õpetatud , me ei ole eriklassist </hi> jne. </s> </p>
<p> <s> Lapsed toetuvad maailmanähtuste mõtestamisel omaenda kogemusele , kuid ka keel ja kultuur mõjutavad seda arengut väga oluliselt . </s> <s> Loodusteaduste õppimisel on lapsed suurtes raskustes ka seetõttu , et kogevad seda , mida aastasadu tagasi elanud inimesed , kuid õpivad ( juba enne kooli , täpsemalt aga koolis ) sajanditepikkuse teoreetilise ja empiirilise uurimuse tulemust - kaasaegset teoreetilist teadmist . </s> <s> Nagu nägime , on nende kahe maailma kokkuviimine vahel üpriski raske . </s> </p>
<p> * <s> <hi rend="rasvane"> Eestis läbi viidud uurimustes osalenud õpilased ja protseduur </hi> </s> </p>
<p> <s> <hi rend="rasvane"> Longituudne uurimus </hi> </s> </p>
<p> <s> <hi rend="rasvane"> Osalejad </hi> : 20 õpilast ( 10 tüdrukut , 10 poissi ) tavalisest linnakoolist , 5.ja 9. klassist . </s> <s> Protseduur : kooliõpikute analüüs , tundide vaatlus , intervjuud õpilastega kaks kuud pärast teema õppimist koolis ( 5. klass ) ja neli aastat hiljem ( 9. klass ) . </s> </p>
<p> <s> <hi rend="rasvane"> Ristlõikeline uurimus I </hi> </s> </p>
<p> <s> <hi rend="rasvane"> Osalejad : </hi> 252 õpilast ( 46 kolmanda , 75 viienda , 52 seitsmenda ja 79 üheksanda klassi last ; neist 137 tüdrukut ja 115 poissi ) neljast tavalisest linnakoolist . </s> <s> <hi rend="rasvane"> Protseduur : </hi> kirjalik küsitlus . </s> </p>
<p> <s> <hi rend="rasvane"> Ristlõikeline uurimus II </hi> </s> </p>
<p> <s> <hi rend="rasvane"> Osalejad : </hi> 56 kolmanda , viienda , seitsmenda ja üheksanda klassi õpilast , igast klassist 16 last , pooled neist poisid . </s> <s> Õpilased olid valitud eelmisest valimist . </s> <s> <hi rend="rasvane"> Protseduur : </hi> sama klassi samasoolistest õpilastest moodustati neljaliikmelised grupid . </s> <s> Kaks gruppi kuuluvatest lastest olid andnud eelnevas testis kirjeldavaid vastuseid , kaks täpseid vastuseid . </s> <s> Nelikud arutlesid teemal “ Miks on talvel külmem kui suvel ? ” </s> </p>
<p> <hi rend="rasvane"> <s> Tabel . </s> <s> Eesti laste vastuseid küsimusele “ Miks on talvel külmem kui suvel ? ” </s> </hi> </p>
<p> <s> <hi rend="rasvane"> Levinud seletused </hi> </s> </p>
<p> <s> Talvel on Päike Maast kaugemal . </s> </p>
<p> <s> Talvel on Päike Maale lähemal ( <hi rend="kaldkiri"> sest Päike on madalamal ja paistab olevat lähemal </hi> ) . </s> </p>
<p> <s> Talvel käib Päike väiksema kaarega . </s> </p>
<p> <s> Talvel käib Päike aeglasemalt ( <hi rend="kaldkiri"> sest tal on vähem jõudu </hi> ) . </s> </p>
<p> <s> Talvel käib Päike kiiremini ( <hi rend="kaldkiri"> sest ta paistab vähem aega </hi> ) . </s> </p>
<p> <s> Talvel on Päike nurga taga . </s> </p>
<p> <s> Talvel ei jõua Päike nii palju soojendada . </s> </p>
<p> <s> Talvel on päikesekiired kaldu . </s> </p>
<p> <s> Me elame sellises kliimavööndis . </s> </p>
<p> <s> Me elame parasvöötmes ja Päike ei jõua meile väga lähedale . </s> </p>
<p> <s> Päike paistab kord Maa alt , kord Maa pealt . </s> </p>
<p> <s> Talvel on lumi , jää ja tuuled . </s> </p>
<p> <s> Maa on kaldu , telg on viltu . </s> </p>
<p> <s> <hi rend="rasvane"> Harva toodud seletused </hi> </s> </p>
<p> <s> Päike kaldub suvel orbiidist kõrvale . </s> </p>
<p> <s> Planeedid jäävad talvel Päikese ja Maa vahele ja päikesekiired ei jõua Maale . </s> </p>
<p> <s> Nii nagu põhjatuuled on külmad , on Päikese ühe poole kiired soojemad kui teise poole omad . </s> <s> Talvel jõuavad meieni külmad kiired . </s> </p>
<p> <s> Talvel on Päikesel vähem kiiri . </s> </p>
<p> <s> Talvel on Päike külmem . </s> </p>
<p> <s> Talvel on lumi maas , lumi on valge , aga Päikesele meeldivad tumedad asjad . </s> </p>
<p> <s> EVE KIKAS on psühholoog , Tartu ülikooli õppejõud . </s> </p></div2>
      </div1>
      <div1 type="ajakirjanumber">
        <head> Horisont 6 , 2001 </head>
        <div2 type="artikkel"><head> Maarja , Jeesuse ema </head>
<p> <bibl> <author> <s> Richard Bennett </s> </author> </bibl> </p>
<p> <hi rend="rasvane"> <s> See võis olla just 800 aastat tagasi , kui Eestimaad Maarjamaaks kutsuma hakati . </s> <s> Mida teavad tänapäeva piibliuurijad naisest , kelle järgi see nimi on antud … </s> </hi> </p>
<p> <s> <hi rend="rasvane"> Liivimaa kroonik Henrik on kirjutanud : </hi> </s> </p>
<p> <s> <hi rend="rasvane"> … Aga selle regulaarvaimulike konvendi ja piiskopi asukoha tõi piiskop Albert hiljem , kolmandal aastal pärast oma ametissepühitsemist* , Ükskülast üle Riiga ja pühendas piiskopliku toomkiriku koos kogu Liivimaaga õndsaima jumalaema Maarja auks . … </hi> </s> </p>
<p> <s> <hi rend="rasvane"> Ajaloolane Enn Tarvel on kommenteerinud : </hi> </s> </p>
<p> * <s> Kõik see toimus tõenäoliselt 1201 või 1202 , sest III peatükis on öeldud : <hi rend="kaldkiri"> Issanda aastal 1198 pühitsetakse auväärne Albert , Breemeni toomhärra , piiskopiks </hi> . </s> <s> Enn Tarvel lisab veel , et Albert pühitseti piiskopiks arvatavasti kevadel 1199 , enne 25. märtsi , kui kroonika ajaarvamise järgi kestis veel aasta 1198. </s> </p>
<p> <s> Kristlik traditsioon on küllastunud Maarjat puudutavatest legendidest , samuti nagu liigub igasuguseid Piibli-väliseid pärimusi Jeesuse esimeste eluaastate kohta . </s> <s> Neile lisanduvad mitmelaadsed teoloogilised ettekujutused , nagu näiteks need , mis puudutavad Maarja neitsilikkust või kehalist taevasseminekut . *Kuigi Uue Testamendi autorite eesmärgiks ei olnud Maarja elu jäädvustamine , leiab asjatundja sealt ometigi mõningaid vihjeid . </s> <s> Lisanduvad muidugi teadmised 1. sajandil Vahemeremail elanud juutide kommetest ja tavadest . </s> <s> Kui jätta kõrvale Jeesuse sünniga seonduv , siis moodustas Maarja perekond ju osa tollasest juudi maailmast ja kultuurist - sellest faktist ei saa mööda mitte keegi , kes püüab mõista ja uurida ka Jeesuse õpetust , olgu või näiteks selle tähendust tollastele , s.t. tema esimestele kuulajatele . </s> </p>
<p> <s> <hi rend="rasvane"> Naine kuulsast suguvõsast </hi> </s> </p>
<p> <s> Uues Testamendis leidub siiski mitmeid lõike , mis vihjamisi puudutavad Maarjat . </s> <s> Paljud piibliuurijad on näiteks veendunud , et Luuka evangeeliumis ( Lk 3 : 23-38 ) on ära toodud just nimelt Maarja perekonna sugupuu . </s> <s> Kuigi pealiskaudsel lähenemisel võib tunduda , et selles lõigus on juttu Joosepist ( … <hi rend="kaldkiri"> Jeesus … Joosepi poeg </hi> ) , ollakse kreekakeelse teksti tõlgendamise kaudu ometi veendunud , et tekst keskendub mitte Joosepile , vaid Eelile , kes oli Maarja isa ja sedamööda siis ka maiste mõõdupuude järgi Jeesuse vanaisa . </s> <s> Kui see tõesti on nii , siis oli Maarja Serubbaabeli ( ehitas üles Templi pärast Paabeli vangipõlve ) ja kuningas Taaveti järeltulija ning pärines juuda hõimust . </s> </p>
<p> <s> Lisaks nimetatud sugupuule on Uues Testamendis veel mitu kohta , kus Maarjast juttu : </s> </p>
<p> * <s> kohtumine ingel Gabrieliga , kes kuulutas ette Jeesuse sündi ( sageli nimetatakse seda sündmust Maarja kuulutamiseks ) , </s> </p>
<p> * <s> Maarja külaskäik oma sugulase Eliisabeti juurde Jeruusalemma , </s> </p>
<p> * <s> Jeesuse sünni lugu , </s> </p>
<p> * <s> Idamaa tarkade külaskäik , </s> </p>
<p> * <s> juhtum Templis ajal , mil Jeesus oli 12-aastane , </s> </p>
<p> * <s> Kaana pulm , </s> </p>
<p> * <s> Jeesuse Galilea-äärse tegutsemise perioodist meenutatav juhtum , mil Jeesus õpetas parasjagu ühes majas ja keeldus minemast välja Maarjaga ( ja vendadega ) rääkima ( Mt 12 : 46-48 ; Mk 3 : 31-35 ; Lk 8 : 19-21 ) . </s> <s> Jeesuse vendade nimetamist tõlgendavad erinevad teoloogid erinevalt - sõltuvalt neist eeldustest , millest nad lähtuvad . </s> <s> Matteuse evangeeliumis ( 13 : 55 ) on nimepidi ära toodud neli Jeesuse venda - Jaakobus , Joosep , Siimona ja Juuda ( Markuse evangeeliumis , 6 : 3 , kolm - Jaakobus , Juuda ja Siimona ) . </s> <s> Nimetatakse ka õdesid . </s> <s> Originaalis kasutatav kreekakeelne väljend ei lisa antud juhul eriti selgust , sest kasutatud on üldlevinud sõna , mis tähendab “ vend ” . </s> <s> Roomakatoliku kiriku seisukoha järgi jäi Maarja neitsiks elu lõpuni , mis välistab võimaluse , et tegu võiks olla Jeesuse füüsiliste õdede-vendadega . </s> <s> Viimast mõtet kohtab apokrüüfilises Jaakobuse raamatus ning 15. sajandiks olid selle paljud omaks võtnud . </s> <s> 431. aastal toimunud Efesose kirikukogu süvendas taolist suhtumist , austades Maarjat tiitliga Theotokos ehk jumalaema ( sõna-sõnalt - Jumala kandja ) . </s> <s> Selle doktriini tunnistamisel jääb kaks võimalust - kas nimetatud isikud on Joosepi lapsed eelmisest abielust või on sõna “ vend ” kasutatud geneerilises , üldisemas tähenduses , mida aga üheski evangeeliumis kusagil mujal ette ei tule . </s> <s> Protestantlikus maailmas on Maarja jätkuva neitsilikkuse idee kõrvale heidetud ja nimetatud vendi peetakse Jeesuse poolvendadeks , kes sündisid Maarja ja Joosepi tavapärasest perekonnaelust pärast Jeesuse sündi . </s> <s> Kogu eelnev arutelu kehtib ka selles osas , mis puudutab Jeesuse õdesid . </s> </p>
<p> * <s> Ristilöömine . </s> </p>
<p> <s> Vahel arvatakse , et Maarjast on juttu ka ülestõusmispäeva hommikuste sündmuste puhul . </s> <s> Piibel nimetab Jeesuse ristilöömise ja ülestõusmisega seoses kolme Maarja-nimelist naist . </s> <s> Üks neist on Maarja Magdaleena , teine Jeesuse ema , kolmas aga Kloopase naine ja Jeesuse ema õde . </s> <s> Ükski evangeelium ei väida üheselt ja kindlalt , et ülestõusmispäeva hommikul oleks Jeesuse haua juures olnud tema ema . </s> <s> Markus ja Luukas nimetavad Maarjat , kes on Jaakobuse ema . </s> <s> On oletatud , et tegu on sellesama Jaakobusega , kes oli Jeruusalemma varakristliku koguduse juht ja keda on nimetatud Jeesuse vennaks . </s> <s> Niisiis võib tegu olla Jeesuse emaga , sest ta viibis kindlasti teiste naiste hulgas ristilöömise juures . </s> <s> Kui see tõesti nii on , siis võimaldab see teha huvitavaid järeldusi varakiriku suhtumisest Jeesusesse ja Maarjasse , võib-olla isegi seada kahtluse alla traditsiooni , mille kohaselt Maarjat väga kõrgelt austatakse . </s> </p>
<p> <s> <hi rend="rasvane"> Normaalne perekond </hi> </s> </p>
<p> <s> Kui jätta kõrvale Luuka evangeeliumi esimene peatükk , kus räägitakse Jeesuse sünni ettekuulutamisest , siis ülejäänud episoodide puhul on ju tegu üsna tavapäraste olukordadega . </s> <s> Intsident Jeruusalemma Templis ajal , mil Jeesus oli 12-aastane , viitab sellele , et perekonna igapäevaelu oli kulgenud Jeesuse lapsepõlveaastatel üsnagi tavapäraseid radu pidi . </s> <s> Kuna evangeeliumidest ei leia pärast Templi-sündmust enam ühtegi viidet Joosepile , vihjab see selgelt asjaolule , et Joosep ilmselt suri millalgi pärast Jeesuse 12. ja enne 30. sünnipäeva . </s> <s> Maarja pärast Joosepi surma tõenäoliselt uuesti ei abiellunud . </s> <s> Seda kinnitab ka fakt , et temaga seoses ei ole edaspidi juttu ühestki mehest , välja arvatud need , keda nimetatakse Jeesuse vendadeks . </s> <s> Samuti lõik Piiblist , kus Jeesus usaldab oma ema eest hoolitsemise jünger Johannesele . </s> <s> Lõppkokkuvõttes võib järeldada , et Maarja jäi ilmselt üsna noorelt leseks ning tema eest hoolitsemine langes suguvõsa hooleks . </s> </p>
<p> <s> Eeldades , et Maarja elas ikkagi traditsioonilises abielus , saab kõnealuste sündmuste toimumise aja kohta ka mõnevõrra täpsemaid oletusi teha . </s> <s> Tollastel juudi naistel oli kombeks lapsi rinnaga toita märksa kauem kui vaid imikueas . </s> <s> See tähendas ka teatava sündimuskontrolli rakendumist vähemalt kaks aastat pärast lapse sündi . </s> <s> Kuna evangeeliumid nimetavad perekonda kuuluvatena veel nelja venda ja nelja õde , siis näitab arvutus , et Jeesuse sünnist Maarja viimase lapse sünnini kulus vähemalt 16 aastat . </s> <s> Noore juudi mehe kõige sobivam naisevõtu vanus neil aegadel oligi 16-18 aastat ja järelikult oli Jeesus just umbes sama vana ajal , mil tema noorim õde või vend sündis . </s> <s> Teades , et Jeesus kunagi ei abiellunud , võib selle üheks loomulikuks põhjuseks pidada asjaolu , et just tema kui pere vanima poja õlgadele langes kohustus hoolitseda kogu perekonna heaolu eest . </s> <s> See vajadus sai päevakorda tõusta muidugi ainult siis , kui Joosep oli kas surnud , sandistunud või pere maha jätnud . </s> <s> Viimane võimalus näib ebatõenäoline , esimesed kaks aga täiesti võimalikud , nii et Joosep võis tõepoolest surra mõni aasta pärast kirjeldatud Templi-sündmusi . </s> </p>
<p> <s> Kuna Jeesus oli Maarja vanim poeg , õppis Maarja ilmselt kõiges tuginema Jeesusele kui inimesele , kes alati tundus säilitavat kontrolli asjade käigu üle , kel alati oli olemas lahendus mis tahes situatsioonile . </s> <s> Nii oli see ka pulmapeo ajal Kaanas , mil Maarja oli kindel , et Jeesus lahendab veini otsalõppemisega tekkinud ebamugava olukorra . </s> <s> Kas Maarja ootas , et Jeesus muudab vee veiniks ? </s> <s> Ilmselt mitte . </s> <s> Ta lihtsalt teadis , et võib oma pojale loota ja oli kindel , et Jeesus leiab mingi lahenduse . </s> <s> Kaana pulma sündmuste käik annab ka teatavat lisainfot : arvestades Maarja hoolt ja muret veini lõppemise puhul , võib oletada , et tegu oli väga lähedase inimese ( võib-olla isegi Jeesuse õe ) pulmadega . </s> </p>
<p> <s> <hi rend="rasvane"> Juudi linn Naatsaret </hi> </s> </p>
<p> <s> Maarja ja tema perekonna käekäigu kohta saab ühtteist oletada ka Naatsareti asukoha ja tollaste olude põhjal . </s> <s> Naatsaret oli 1. sajandil suhteliselt väike linnake Lõuna-Galileas . </s> <s> Kuigi Joosep oli õppinud käsitööline ( vastavat kreekakeelset sõna tõlgitakse tavaliselt kui “ puusepp ” ) , ei ole ometi kindel , et Joosep leidis Naatsaretist piisavalt tööd pere ülalpidamiseks . </s> <s> Naatsaretist umbes kuue kilomeetri kaugusele jäi aga Sepphoris , Jeesuse noorusaastateaegne Galilea pealinn . </s> <s> Heroodes Antipas , Heroodes Suure poeg ja Galilea valitseja 36. aastani , teostas enne 8. aastat Sepphorises mitmeid suuri ehitusprojekte , kus leidsid rakendust paljud käsitöölised . </s> <s> On küllaltki tõenäoline , et ka Joosep käis Sepphorises tööl . </s> <s> Võib-olla iga päev , aga hoopis tõenäolisemalt jäi ta sinna terveks töönädalaks . </s> <s> Kui Sepphorises kohtas paljude rahvaste esindajaid , siis Naatsaret oli väike ja läbinisti juudi linn . </s> <s> Muudest ajalooallikatest on teada , et just Naatsaret oli see paik , kuhu kogunesid juudi preestrid , kes valmistusid reisima Jeruusalemma , et teenida seal nädal aega Templis . </s> <s> Niisiis oli juudi kultuuritraditsioonide mõju Maarjale ja tema perele üsna suur . </s> </p>
<p> <s> <hi rend="rasvane"> Kahe poja vahel </hi> </s> </p>
<p> <s> Kooskõlas juudipärase keskkonna intensiivse mõjuga sai Jeesuse vennast Jaakobusest variser , kelle laiad teadmised ususeaduste ja traditsioonide vallas olid väga kõrgelt hinnatud . </s> <s> Jaakobuse sellist positsiooni tunnistab nii kristlik kui judaistlik pärimus . </s> <s> See asjaolu omakorda mõjutas ilmselt tugevalt kogu nende kodust õhkkonda , samuti Maarja ja Joosepi suhtumist usuküsimustesse . </s> <s> Ilmselt tõi taoline olukord kaasa ka perekonnasiseseid tülisid , mida Maarja pidi pealt kuulama , aga võib-olla ka lahendama . </s> <s> Tekstikatkend , mis räägib sellest , kuidas Maarja ja Jeesuse vennad ootavad rahvast õpetavat Jeesust , lubab oletada , et nende kavatsused ei piirdunud vaid sooviga Jeesusega vestelda . </s> <s> Nende soov oli ilmselt manitseda või noomida , sest Jeesus seadis oma tegevusega tõsiselt kahtluse alla variseride religioosse õpetuse . </s> <s> Võib vaid ette kujutada , mida Maarja taolise kokkupõrke puhul võis tunda . </s> <s> Tollastele juudi naistele oli tavapärane õppida meestelt ning variserina oli Jaakobus selles mõttes kaheldamatult autoriteet . </s> <s> Teisalt mõistis Maarja kindlasti ka Jeesuse erakordsust ning tõenäoliselt tundis ta end nende kahe oma perekonna mehe vahel nagu lõhkirebituna . </s> </p>
<p> <s> <hi rend="rasvane"> Piibel teda rohkem ei meenuta </hi> </s> </p>
<p> <s> Piibli jutustus Jeesuse ristilöömisest ja ülestõusmisest on viimane koht evangeeliumides , kus Maarjast juttu . </s> <s> Teda nähakse piineldes pealt vaatamas , kuidas hääbub tema ristile löödud poeg . </s> <s> Ristisurm oli kõige hirmsam karistus , mida roomlased võisid tollal kellelegi määrata . </s> <s> Maarja poega oli piinatud ja ta hukati kui tavaline kriminaalkurjategija . </s> <s> Taoline surm oli häbiks ja teotuseks mis tahes perekonnale . </s> <s> Ometigi ei hüljanud Maarja poega , viibis sündmuspaigal ja kannatas koos jünger Johannesega , kellel Jeesus palus oma ema eest hoolitseda . </s> <s> See oli tollases ühiskonnas väga oluline , sest naisel ei olnud peaaegu mingisugust iseseisvat positsiooni , kui tema kõrval ei olnud isa , meest või poega . </s> <s> Kuigi Jaakobusest oli vahepeal saanud Jeesuse õpetuse järgijaks , elas Maarja evangeeliumide andmetel kogu oma ülejäänud elu Johannese majas . </s> </p>
<p> <s> Jeesuse ülestõusmise hommikul võis Maarja olla nende seas , kes läksid hauale , kindlasti viibis ta aga nende hulgas , kes kogunesid Jeruusalemma ja said kuulda , et on juhtunud midagi senikuulmatut - Jeesus on surnuist üles tõusnud . </s> <s> Võib oletada , et kuna Maarja jäi elama Johannese majja , oli ta edaspidi jätkuvalt osa kiiresti arenevast kristlikust maailmast , kuigi Piibel rohkem Maarjat ei meenuta . </s> </p>
<p> <s> <hi rend="rasvane"> Galileamaa natsionalistid </hi> </s> </p>
<p> <s> 1. sajandi juudi ühiskonna traditsioonidest ja elukeskkonnast lähtudes on võimalik lisada veel mõned detailid . </s> <s> Tänases Jeruusalemma vanalinnas , Betsata tiikide läheduses seisab kirik , mis on pühendatud Pühale Annale . </s> <s> Traditsiooni kohaselt on tegu paigaga , kus kasvas üles Maarja ema . </s> <s> Kuigi see konkreetne pärimus ei vasta ilmselt tõele , viitab Maarja sugulase Eliisabeti Jeruusalemmas elamise fakt sellele , et Maarja perekond võis alles hiljuti sealt Galileamaale asuda . </s> <s> Ja tõepoolest , veidi varem ( ajaarvamise-eelse 2. sajandi lõpus ) olid tollase juudi riigi valitsejad vallutanud Galilea ning rajanud sinna mõned uued asundused . </s> <s> Üks neist võis suure tõenäosusega olla Naatsaret . </s> <s> Galileasse ümberasunud olid eeskätt juudi natsionalistid , kes otsisid võimalust taaskehtestada võim kogu traditsioonilisel juutide asualal . </s> <s> Isegi 1. sajandi lõpul e.Kr. , kui Joosep ja Maarja kihlusid , olid Naatsareti elanikud tõenäoliselt mitte ainult juudi päritolu , vaid lausa natsionalistlikult meelestatud . </s> </p>
<p> <s> Galileamaa elanikkonna rahvuslikule meelsusele viitab ka näiteks fakt , et aastal 8 , kui Rooma kehtestas otsese kontrolli Juuda ja Samaaria üle , proovis üks Juuda-nimeline mees organiseerida Galileas vastupanu , mida võiks pidada isegi messiaanlikuks mässuks . </s> <s> Rooma surus vastuhaku julmalt maha , 1000 osalenut löödi üle maa risti , hoiatuseks neile , kes veel mõtlevad pead tõsta . </s> <s> Kõigest hoolimata puhkes 60 aastat hiljem taas ülestõus Rooma vastu , mis viis Templi purustamiseni . </s> <s> Niisiis pole Galileamaa juutide ja tema perekonna poliitilisi vaateid arvestades ilmselt juhus , et Jeesuse õpetuses oli tähtis koht mõistel Taevariik või Jumalariik . </s> </p>
<p> <s> <hi rend="rasvane"> Teisejärguline abielu </hi> </s> </p>
<p> <s> Juudi kommete valguses on tõenäoline , et Joosep kosis Maarjat , kui too oli 12 või 13 aastat vana - tollased juudi tütarlapsed abiellusid 14. ja 16. eluaasta vahel , olles eelnevalt umbes aasta kihlatud olnud . </s> <s> Niisiis pidi Maarja olema vaevalt teismeliseikka jõudnud , kui ingel Gabriel talle kuulutas , et ta jääb lapseootele . </s> <s> Asjade taoline käik muutis Maarja elu keerulisemaks - oli selge , et parimal juhul ta lihtsalt häbistab oma vanemaid , kes arvavad , et ta on käitunud ebasündsalt ja olnud enne abiellumist koos oma kihlatuga ( või isegi koguni kellegi teisega ! ) . </s> <s> Tema rasedus tõi häbi kogu perekonnale . </s> <s> Ning Joosep ju teadis , et ta pole selle veel sündimata lapse isa ! </s> </p>
<p> <s> Selle asemel , et teha läbi uhke pulmatseremoonia , nagu tema sõbrannadel oli olnud , ja pidada suurt pidu ( nagu palju aastaid hiljem Kaanas ) , algas Maarja abielu tagasihoidlikult ja isegi alandavalt sellega , et ta lihtsalt kolis vanemate juurest tulevase mehe koju , enne kui kihlusaeg ametlikult täis sai . </s> <s> Taoline abielu oli juudi tavade järgi küll seaduslik , kuid olemuselt teisejärguline . </s> <s> Joosepil polnud ka aega ehitada neile elumaja ja koguda kokku pruudiluna , mis oleks pidanud aitama Maarjal tulla toime siis , kui Joosep peaks surema enne teda , ning nad alustasid oma abielu vaesuses , pidades ilmselt palju vaeva nägema , et kuidagi ots otsaga kokku tulla . </s> <s> Sellele vihjab ka Luuka evangeelium , mille järgi Maarja ohverdab puhastuspäevade puhul Jeruusalemma Templis vaid kaks turteltuvi - niisugune ohver oli lubatud vaid kõige vaesematele , kellel polnud midagi muud ohvriks tuua . </s> </p>
<p> <s> Millalgi Jeesuse sünni ja umbes aasta hiljem teostunud Idamaa tarkade külaskäigu ( Mt 2 : 1-12 ) vahel rajas perekond endale kodu Petlemma , kuhu nad oleksid ka pärast Egiptuses varjul oldud aastaid tagasi pöördunud , kui nad ei oleks tundnud hirmu Heroodes Suure poja Arhelaose ees , kes selles piirkonnas valitses ( Mt 2 : 19-23 ) . </s> <s> Isolatsiooni Petlemmas , eemal perekondadest ja sõpradest , oli kindlasti psühholoogiliselt kergem taluda kui skandaali , mis oleks neid saatnud Naatsaretti naasmisel - seda ajani , mil päevakorda tõusis perekonna julgeolek ja ilmselt koguni nende ellujäämine . </s> <s> See , et Maarja ootamatu rasedus oli Naatsareti inimestele hästi teada ja et vastav teadmine levis üldiselt siis , kui Jeesusest sai avaliku elu tegelane , ilmneb üheselt kommentaaridest , mida nii Galileas kui Jeruusalemmas Jeesuse vanemate kohta esitati ( vt. nt. Mt 13 : 55 ) . </s> </p>
<p> <s> <hi rend="rasvane"> Unikaalne naine ja patuste eestkostja Jumala juures </hi> </s> </p>
<p> <s> Maarja oli tõepoolest unikaalne naine ja temaga juhtus midagi niisugust , millest unistasid kõik tema põlvkonna juudi tütarlapsed - sest kristliku traditsiooni järgi tõi just tema ilmale tõotatud messiase . </s> <s> Aga koos sellega tulid ka kohustused ja südamevalu . </s> </p>
<p> <s> Maarja ja tema elu inspireeris paljudele järgmiste põlvkondade kristlasi . </s> <s> Umbes 3. sajandi lõpust pärinevad esimesed andmed selle kohta , et mõningates kogudustes usuti , nagu oleks Maarja efektiivne eestkostja Jumala juures ning hakati palvetama ka otseselt tema poole . </s> <s> Hilisematel sajanditel leidis see usk väljenduse Ave Maria palves , roosikrantsi kasutamises , samuti mitmesugustes palverännakutes Maarjaga seostatud paikadesse . </s> <s> Kiriklikus traditsioonis tähistatakse pidustustega ka väga mitmesuguseid Maarja eluga seotud sündmusi , olgu neid siis Piiblis puudutatud või mitte . </s> </p>
<p> <s> *Neitsilikkuse ehk puhta eostumise kontseptsiooni kohaselt ei olnud Maarja Jeesuse eostamise ajal mitte ainult neitsi , vaid üldse patuta , ning jäi selliseks elu lõpuni . </s> <s> Taoline vaatenurk levis eeskätt keskajal ( 14. sajandil ) , eriti laiaulatuslikult 1420. aastatel . </s> <s> Roomakatoliku kiriku dogmaks kuulutati vastav seisukoht 1854. aastal . </s> <s> Maarja kehalise taevamineku dogma puudutab teooriat selle kohta , et kui Maarja suri , võeti ta tervenisti taevasse ning maa peale ei jäänud mingeid tema maiseid jäänuseid , mida oleks saanud maha matta . </s> <s> Taoline idee kujunes välja millalgi 4. sajandil ning 6. sajandil tähistati kõnealust sündmust Idakirikus juba suure pidulikkusega . </s> <s> Vastav traditsioon levis ka Läände , kus seda järgiti üldiselt alates 7. sajandist . </s> <s> Idakirikus oli Maarja kehalise taevamineku idee laialt tuntud ja sellesse usuti üldiselt , kuid sellele ei antud kunagi nii selgepiirilist definitsiooni kui Läänes . </s> <s> Roomakatoliku kiriku dogmaks kuulutati Maarja kehaline taevaminek 1950. aastal . </s> <s> Kõige eelneva kõrval on huvitav tõdeda , et tänapäeval seisab Õlimäel õigeusu kirik , mis traditsiooni kohaselt on ehitatud paika , kuhu Maarja on maetud . </s> </p>
<p> <s> Richard Bennett ( 1948 ) on Marietta ülikooli ajaloo ja religiooniloo professor . </s> </p></div2>
      </div1>
    </body>
  </text>
</TEI>
</teiCorpus>
</teiCorpus>
