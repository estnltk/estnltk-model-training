<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_aja_horisont.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Horisont 2002 </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_aja_horisont">header_aja_horisont.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="ajakirjanumber">
        <head> Horisont 1 , 2002 </head>
        <div2 type="artikkel"><head> Väga vana relv </head>
<p> <hi rend="rasvane"> <s> Katkuteema on Siberi katku levitavate terrorikirjade tõttu viimasel ajal väga aktuaalseks muutunud . </s> <s> Juba sõna katk ise tekitab kuidagi kõheda tunde ja toob ilmselt meelde eeskätt Musta Surma sajanditetaguse tõhusa lõikustöö . </s> <s> Ometigi on tollane katk ja Siberi katk täiesti erinevad haigused . </s> <s> Mis neid ikkagi ühendab ja mis eristab ? </s> <s> Ja kuhu õigupoolest ulatuvad bioterrorismi juured ? </s> <s> Kõike seda küsisime Tartu Ülikooli mikrobioloogilt TÕNIS KARKIlt . </s> </hi> </p>
<p> <s> Bioterrorism on nähtus , mis pole enam meditsiiniline , vaid eeskätt poliitiline . </s> <s> Samas ei saa väita , et rünnak antraksiga oleks täiesti ootamatult tulnud , eriti Ühendriikide jaoks . </s> <s> Viimastel aastatel on USA riigieelarves pidevalt kasvanud nende kulutuste osakaal , mis on suunatud otseselt bioterrorismialastele uuringutele ja profülaktikale . </s> <s> Kui 1998. aastal oli vastavate kulutuste maht 91 miljonit dollarit , siis 2000. aastal juba 336,6 miljonit . </s> <s> Ametist lahkudes kuulutas president Bill Clinton , et ta näeks 2001. aasta riigieelarves otseste ja kaudsete bioterrorismivastaste kulutuste mahuks 2,85 miljardit dollarit , mis peaks jaotuma FBI , luure , meditsiiniasutuste , sõjaväe ja teaduse vahel . </s> <s> John Hopkinsi ülikooli juurde loodi isegi vastav rahvuslik bioterrorismialane ekspertide paneel . </s> </p>
<p> <s> Kuigi biorelv jõudis laiema üldsuse teadvusse alles möödunud aastal , on see tegelikult juba aastasadu kasutusel olnud . </s> <s> Praeguses Feodossias ( omaaegses Kaffas ) kasutasid linna piiravad tatarlased 1346. aastal katapulte , et heita linna katku surnud inimeste laipu ning kutsuda sellega esile katku kaitsjate hulgas . </s> <s> Võimalik , et see on üks kohti , kust katk levis edasi Euroopasse ja põhjustas epideemia , mida me praegu tunneme Musta Surma teise lainena . </s> <s> Biorelva kasutamiseks võib pidada ka rõugehaigetele kuulunud tekkide jagamist Põhja-Ameerika põliselanikele 18. sajandil . </s> <s> Selle teo tulemused olid igatahes laastavad . </s> </p>
<p> <s> Esimese maailmasõja lõppedes alustasid paljud riigid ( Belgia , Inglismaa , Kanada , Prantsusmaa , Holland , Itaalia , Poola , Saksamaa , NSVL ) süstemaatilisi uuringuid biorelva valdkonnas . </s> <s> Kõige kaugemale jõudis biorelva programmiga ilmselt Jaapan , kes asutas okupeeritud Mandžuurias 1932. aastal üksuse 731. </s> <s> Nimetatud üksus kasutas 13 aastat Hiina , USA , Inglise , Austraalia ja Nõukogude Liidu sõjavange selleks , et katsetada nendel antraksi ( <hi rend="kaldkiri"> Bacillus anthraci </hi> s ) , meningiidi tekitaja ( <hi rend="kaldkiri"> Neisseria meningitidis </hi> ) , düsenteeria ( <hi rend="kaldkiri"> Shigella spp </hi> . ) </s> <s> , koolera ( <hi rend="kaldkiri"> Vibrio cholerae </hi> ) ja katkubakterite ( <hi rend="kaldkiri"> Yersinia pestis </hi> ) toimet ning kasutamist . </s> <s> Arvestuslikult suri nimetatud haigusetekitajate tõttu Ping Fangi keskuses umbes 3000 vangi . </s> </p>
<p> <s> Bioloogilist relva kasutas Jaapan vähemalt üheteistkümne Hiina linna ründamisel . </s> <s> Kuid kõnealused sündmused andsid ka esimese tagasilöögi bioloogilise relva kasutamise osas . </s> <s> Tollal üles kerkinud probleem eksisteerib ka nüüdisajal ja võib olla ilmselt põhjuseks , miks ükski agressor seda relva eriti kergekäeliselt käiku ei lase , muidugi juhul , kui ta ei ole fatalist . </s> <s> Jaapanlased tegid tol korral panuse katkule ning kasutasid mitte otseselt katkupisikuid , vaid nendega nakatatud ülekandefaktoreid - kirpe , keda puistati laiali lennukitelt . </s> <s> Samas on selge , et nakatatud kirp ei suutnud vahet teha , kas inimene , keda ta hammustab , on hiinlane või jaapanlane . </s> <s> Nii näiteks on teada , et ainuüksi ühe Hiina linna ründamine põhjustas 1700 Jaapani sõduri ja ohvitseri surma , haigestunud jaapanlaste arv küündis 10 000-ni . </s> <s> Olukord , kus “ relv ” ei suuda valida “ oma ” ja “ vaenlase ” vahel , sundis taolised rünnakud lõpetama . </s> </p>
<p> <s> Kinnitamata andmetel kasutas Nõukogude Liit külma sõja ajal Laoses ja Kambodžas seentest saadud nn. T2 tüüpi mükotoksiini ( <hi rend="kaldkiri"> Yellow Rain </hi> ) . </s> <s> Kuigi 1972. aastal kirjutas ka NSVL alla biorelvade keelustamise konventsioonile , nende arendamine jätkus . </s> <s> Selle üheks tõestuseks on 1979. aasta aprillis Sverdlovskis ( Jekaterinburgis ) vallandunud antraksi puhang . </s> <s> Tegemist oli militaarsest laborist pihkunud aerosooliga , mis sisaldas antraksi eoseid ehk spoore . </s> <s> Haigestus 79 inimest , kellest suri 68. </s> <s> Kuigi algselt vaikiti sündmus maha , näitasid sõltumatute Vene ja Ameerika teadlaste poolt ligi 10 aastat hiljem läbi viidud uuringud , et tegemist oli tõepoolest sõjalise otstarbega laborist pihkunud antraksiga . </s> <s> ! 992. aastal tunnistas ka president Boriss Jeltsin , et asi oli tõesti nii . </s> </p>
<p> <s> Kuid ei ole halba ilma heata . </s> <s> Sverdlovski sündmuste puhul oli tegemist juhtumiga , kus haigestuti antraksi kopsuvormi . </s> <s> Selle määras ära eoste levimine aerosoolina . </s> <s> Antraksi kopsuvormi oli seni registreeritud peamiselt töölistel , kes puutusid kokku loomanahkade ja loomsete produktidega - näiteks Inglismaal . </s> <s> Sverdlovski juhtum andis kogemuse , kuidas ja kui kaugele antraks õhus levib , kui suur võib olla infektsioosne annus , kui kaua kestab peiteperiood jne. </s> <s> Näiteks haigestus mõni inimene antraksi kopsuvormi alles 42 päeva pärast eoste sissehingamist , eoseid leiti kopsust aga veel pikemagi aja möödudes . </s> <s> Seni oli peetud kopsuvormi peiteperioodiks maksimaalselt 7-10 päeva . </s> <s> Taolised andmed on otseselt mõjutanud ka hiljutisi USA sündmusi - just sellega on seletatav tavatult pikk ( 60 päeva ! ) antibakteriaalne profülaktika inimeste puhul , kes võivad olla kokku puutunud antraksi eostega . </s> </p>
<p> <s> 1970-1980. aastatel tegutses Nõukogude liidus vähemalt 66 biorelva väljatöötamisega tegelevat uurimislaborit ja 5 tootmisega seotud ettevõtet , kus töötas ca 55 000 inimest . </s> <s> Loomulikult tekib küsimus , kus on need inimesed ja neis laborites hoitud mikroorganismid praegu ? </s> <s> Iraagis , Põhja-Koreas ? </s> <s> Selge on see , et nende laborite rahalised võimalused ahenesid ja enamus inimesi on neist lahkunud . </s> <s> Kunagiste asjaosaliste andmetel oli aga näiteks rõugeviirus viidud isegi kontinentidevaheliste ballistiliste rakettide lõhkepeadesse . </s> </p>
<p> <s> Aastail 1985-1991 arendas Iraak välja väga võimsa biorelva programmi , mille tulemusena omas Iraak nelja aerosooli valmistamise masinat . </s> <s> Vahemärkusena olgu öeldud , et just aerosooli valmistamine on väga oluline , kuna mikroorganism nakatab , kui ta inhaleeritakse ehk sisse hingatakse . </s> <s> Maapinnal lebava mikroobi nakatumisvõime on tühine , sest ta ei jõua lihtsalt inimese organismi ! </s> </p>
<p> <s> Iraagil oli Lahesõja aegadeks varutud 200 mikroorganismidega laetud pommi ja 25 ballistilist raketti . </s> <s> Kuigi Iraak neid Lahesõjas ei kasutanud - ilmselt hävitava vastulöögi hirmus ( tuumalöök ) - leiti ometigi Iraani sõjaväelastelt varasemaid antraksi ja mükotoksiini kahjustusi . </s> <s> Saddam Husseini põgenenud vennapoja andmetel oli Husseinil 8400 liitrit antraksi kultuuri , 3400 liitrit gaasgangreeni põhjustava <hi rend="kaldkiri"> Clostridium perfringens </hi> kultuuri , 2200 liitrit maksavähki tekitavat maksamürki aflatoksiini , 19 000 liitrit botulismi toksiini . </s> <s> Viimast valmistab mikroob <hi rend="kaldkiri"> Clostridium botulinum </hi> ja see on maailma kõige tugevam mürk , mille üks arvestuslik gramm tapaks võrdsel jaotamisel 225 miljonit inimest ! </s> <s> Enamus neist mürkainekogustest peaks olema ÜRO relvastuskontrolli missiooni poolt hävitatud . </s> <s> Aga kas ikka on ? </s> </p>
<p> <s> Biorelva kasutamine ei pea tingimata toimuma vaid riiklikul tasemel , millele näivad viitavat ka USA sündmused . </s> <s> Maailmas on teada piisavalt juhtumeid , kus mõni vaimselt tasakaalutu inimene on pistnud perekonnaliikme , töökaaslase või mõne juhusliku inimese toidusse näiteks düsenteeriat või salmonelloosi põhjustavaid mikroobe . </s> <s> Üks kõige tuntumaid sellealaseid ettevõtmisi on kahtlemata Jaapani religioosse sekti Aum Shinrikyo tegevus . </s> <s> Üldteada on nende teostatud gaasirünnak Tokyo metroos 1995. aastal . </s> <s> Kuid märksa vähem teatakse , et sel sektil oli ka oma biorelva programm . </s> <s> Aastail 1990-1995 püüdis nimetatud sekt kaheksal juhul lasta Tokyo metroosse antraksi ja botulismi eoseid . </s> <s> Inimeste nakatamine ebaõnnestus ilmselt seetõttu , et eostele ei suudetud anda aerosooli kuju . </s> </p>
<p> <hi rend="rasvane"> <s> Mille poolest just siberi katk nii hästi bioloogilise relvaalusmaterjaliks sobib ? </s> <s> Kas selleks kõlbaks ka n.-ö. päris katkubakter ? </s> </hi> </p>
<p> <s> Siberi katku ehk antarksi tekitaja ( <hi rend="kaldkiri"> Bacillus anthracis </hi> ) moodustab erinevalt katku tekitajast ( <hi rend="kaldkiri"> Yersinia pestis </hi> ) eoseid ehk spoore , mis on väga vastupidavad igasugustele keemilistele ja füüsikalistele mõjuritele , näiteks ei hävi nad keetmisel . </s> <s> Niisiis säilivad antraksi spoorid aastaid ja isegi aastakümneid , ilma et nende eluvõime kaoks . </s> <s> Soodsate tingimuste saabudes tekib eosest jälle vegetatiivne ehk aktiivselt paljunev bakterivorm . </s> <s> Taolist , eoste vormi võtnud mikroobimassi on lihtne säilitada - see ei nõua pidevaid “ värskenduskuure ” ümberkülvidena ja seda on lihtne transportida . </s> <s> Suhteliselt raske oleks suure hulga katkumikroobide toimetamine riiki , sest viimased vajavad pidevat ümberkülvi värsketele söötmetele . </s> <s> See on ebamugav ja hakkab vastavatele organitele silma . </s> <s> Kuid kotitäie antraksi võiks põhimõtteliselt tuua riiki näiteks jahukottide hulgas , misjärel saab selle paariks aastaks ladustada ja siis vajalikul momendil kasutada . </s> <s> Ka saab kuivadest eostest valmistada aerosooli - tolmu . </s> <s> Aerosool tekib ka ümbriku avamisel , mille peale mängitaksegi . </s> <s> Seevastu näiteks vedelat katkukultuuri oleks väga raske posti teel kellelegi saata . </s> </p>
<p> <s> <hi rend="rasvane"> Miks Siberi katku eesti keeles ikkagi katkuks nimetatakse , kui tegu on kahe täiesti erineva haigusega ? </hi> </s> </p>
<p> <s> Arvan , et see on rohkem filoloogiline probleem . </s> <s> Katk on tõepoolest täiesti teine haigus kui Siberi katk . </s> <s> Olemas on veel näiteks jäneste katk , ka näriliste katk - tulareemia - , mida tuleb ette Eestiski . </s> <s> Ilmselt viidatakse terminiga katk millelegi fataalsele , nakkavale jne. </s> </p>
<p> <s> Muu maailm tunneb Siberi katku antraksina , sakslased põrnapõletikuna ( <hi rend="kaldkiri"> Milzbrand </hi> ) . </s> <s> Võimalik , et eesti keelde tuli just niisugune nimetus vene keelest , kus vastavat haigust nimetatakse sibirskaja jazva'ks . </s> <s> Praegu kasutatakse ka venekeelses erialakirjanduses vahel antraksi nimetust . </s> </p>
<p> <s> Põhjus peitub ikkagi ilmselt selles , et katkuks nimetatakse eesti keeli igasugu haigust , mis tabab paljusid inimesi ja millel on tõsised tagajärjed - ka näiteks aidsi . </s> </p>
<p> <hi rend="rasvane"> <s> Kas katku ja Siberi katku saab ravida ? </s> <s> Kas ka katku vastu on olemas vaktsiin ? </s> </hi> </p>
<p> <s> Mõlemad haigused on ravitavad . </s> <s> Öeldakse , et kirbumürk DDT , rotimürk ja antibiootikum streptomütsiin on muutnud inimkonna vaateid katkule . </s> <s> Erinevalt keskajast me teame katku põhjustajat ja levikut ning oskame oma teadmistele vastavalt ka toimida , mistõttu olemegi suutelised neid haigusi ravima . </s> <s> Üksnes juhul , kui haigus on enne avastamist arenenud kaugele , nagu võib juhtuda antraksi kopsuvormi puhul , võib olla juba liiga hilja . </s> <s> Kuid see reegel kehtib ühtviisi iga haiguse korral , olgu siis tegu katku või tavalise kopsupõletikuga . </s> </p>
<p> <s> Vaktsiingi on olemas mõlema haiguse vastu , aga üksnes sõjaväe süsteemis . </s> <s> Iga päev katku ju ei kohta ja seepärast pole vajalik ka üldine vaktsineerimine . </s> <s> USA vaktsineerib praegu siiski kõik sõjaväelased . </s> <s> Lisaks kasutatakse Siberi katku vastu vaktsineerimist nende elualade töötajate puhul , kes puutuvad kokku loomade või loomsete produktidega - veterinaarid , nahkade töötlejad , jahimehed - , sest Siberi katk on loomade ja inimese ühine haigus . </s> </p>
<p> <hi rend="rasvane"> <s> Maailmas liigub nii mõnigi legend sellest , kuidas hauarahu rikkunud arheoloogi on tabanud mingi müstiline haigus . </s> <s> Eestis on selles seoses vahel arvatud , nagu võiks meie kalmeid uurivaid arheolooge ohustada just nimelt katku nakatumine . </s> <s> Kas selline oht on reaalne ? </s> <s> Ja milline on võimalus haigestuda Siberi katku ? </s> <s> Või mil määral võiks näiteks Tallinnas Jaani seegi krundil kaevamisi läbi viinud inimesi ohustada pidalitõbi ? </s> </hi> </p>
<p> <s> Siberi katku eosed säilivad mullas vähemalt aastakümneid , võib-olla ka aastasadu . </s> <s> Kuid katk kindlasti mitte , sest katku puhul pole eosed . </s> <s> Ka leepra tekitajad ei säili , nii et Jaani seegi kaevajad võivad end turvaliselt tunda . </s> <s> Arheoloogide müstilised tõved on “ ilus ” legend , mis ilmselt alguse saanud “ Vaarao needusest ” . </s> </p></div2>
      </div1>
      <div1 type="ajakirjanumber">
        <head> Horisont 1 , 2002 </head>
        <div2 type="artikkel"><head> Musta Surma möllamine </head>
<p> <bibl> <author> <s> Ken Kalling </s> </author> </bibl> </p>
<p> <hi rend="rasvane"> <s> 1347. aastal suure aplombiga Euroopasse jõudnud katk jättis temaga kokku puutunutele niivõrd võimsa mulje , et see on püsinud siiani , kujundades nüüdisaja inimese ettekujutust “ Pimedast keskajast ” . </s> <s> Kas katku ilmumise kustumatu sära oli põhjustatud eelkõige ootamatusest või pigem hoopis heast ajastusest ? </s> </hi> </p>
<p> <s> Kas aastate 1347-1351 katkupuhang tähistab pööret Euroopa ajaloos või on tegemist kõigest episoodiga 14. sajandi üldises kriisis ? </s> <s> Viimase all tuleks mõelda nn. Väikese jääaja algusega seoses tekkinud tagasilööke , ja mõnede uurijate arvates suures osas just neist tulenevaid vapustusi ühiskonnas , mille hulka arvatakse ka näiteks Wat Tyleri ülestõus ja _akerii . </s> <s> Järsku tuleks sellesse nimekirja lisada ka meie Jüriöö ? </s> </p>
<p> <s> Seda ulatuslikku küsimusteringi siiski siinkohal lahendada ei kavatseta . </s> <s> Eesmärgiks oleks anda vaid võimalikult lai ülevaade katkuga seotud asjaoludest , asetades põhitähelepanu aspektidele , milledest eesti keeles võib-olla vähem juttu on olnud . </s> </p>
<p> <s> <hi rend="rasvane"> Ei räägiks ka niipalju katkust endast </hi> </s> </p>
<p> <s> Mainiks ainult , et levitavad seda , ilmselt närilistelt pärinevat bakterioloogilist haigust peaasjalikult kirbud , kes pärast oma peremeeste - rottide - katkusurma , on sunnitud leidma uusi ohvreid . </s> <s> Neiks saavad pahatihti inimesed . </s> <s> Katku ajalugu on küllaltki ebaselge ning sageli vastuolulinegi teooriate jada , mille raames võib käsitleda näiteks erinevate rotiliikide levikulugu . </s> <s> Asja teevad veel keerulisemaks katku kolm vormi . </s> <s> Levinuim - muhkkatk - levis parasiitide hammustuste kaudu . </s> <s> Seega on oluline teada näriliste , kirpude jt. parasiitide elutsükleid , liikumisteid ja muud . </s> <s> Kopsukatk ning septiline katk levivad aga inimeselt inimesele . </s> <s> Tagantjärele on muidugi suhteliselt raske erinevate vormide leviku ja esinemise vahel konkreetseid jooni tõmmata ning seetõttu leidub ka katkuloos palju vasturääkivusi ja piirkondlikke erinevusi . </s> <s> Kohe võib ka öelda , et tõenäoliselt Eestigi aladel 14. sajandil möllanud Musta Surma kohta on vähe teada . </s> </p>
<p> <s> <hi rend="rasvane"> Katku saabumisest Euroopasse </hi> on samuti piisavalt kirjutatud . </s> <s> Tundub , et valitseb teooria , mille kohaselt 1347. aastal genovalaste kaubalinna Kaffat ( nüüdne Feodossia ) piiranud tatarlased heitsid katapultidega linna katkusurnute laipu . </s> <s> Laevadega põgenema pääsenud viisid haiguse enestega kaasa Vahemerele , mille sadamalinnadest katku levik ka jälgitav on . </s> </p>
<p> <s> Tõbi levis lainetena - pidades talvel hoogu - üle kogu Euroopa kuni 1351. aastani , mil jõudis Skandinaavia kaudu otsaga jälle Venemaale . </s> <s> Need neli aastat ongi see õige ja ehe Must Surm . </s> <s> Ülejäänut võib nimetada lihtsalt katkuks . </s> </p>
<p> <s> <hi rend="rasvane"> Katku on Euroopas ning lähikonnas ka varem olnud </hi> ning tal oli ka tollal olulisi , siiamaani ulatuvaid tagajärgi . </s> <s> Aastail 541-544 esmakordselt puhkenud , peamiselt Bütsantsi impeeriumi aladel möllanud Justinianuse katk tõi arvatavasti kaasa olulisi rahvastikumuutusi - Lõuna-Euroopas , Balkanimaades kujunes slaavi asuala , lõuna pool said vaba tee araabia hõimud . </s> <s> Euroopa jõukeskused nihkusid põhja ja lääne poole . </s> </p>
<p> <s> Pikalt ei peatuks ka Musta Surma poolt põhjustatud hävingul . </s> <s> Sellest on rohkesti räägitud ning paljud - eriti toonased kirjamehed - on ka liialdustesse kaldunud . </s> <s> Arvata võib , et Euroopa kaotas kõnesoleva nelja aastaga umbes neljandiku kuni kolmandiku rahvastikust - oletatakse , et 75-80 miljonist suri 24 miljonit . </s> <s> Linnades , kus tollal elas ligilähedaselt 15 protsenti rahvastikust , võis elanikkond väheneda poole võrra . </s> <s> Katkueelne rahvaarv taastus ehk alles 16. sajandi alguseks või keskpaigaks . </s> <s> Rahvastiku taastootmist ei toimunud pidevate uute katkupuhangute tõttu - pandeemiast oli saanud endeemiline haigus , mis nõudis perioodiliselt uusi ohvreid . </s> <s> Arvatakse , et rahvaarv langes kõige madalamale tasemele 1400. aasta paiku . </s> </p>
<p> <s> Euroopa eri piirkondades ning erinevates inimrühmades ei olnud suremusnäitajad ühesugused . </s> <s> Inglismaal surid enam-vähem pooled vaimulikud - see võiks olla ka äärmuslik näitaja inimrühmade hulgas , olid ju hingekarjased oma kohustuste tõttu surmale kõige enam eksponeeritud . </s> <s> Briti aristokraatidest suri umbes veerand . </s> </p>
<p> <s> <hi rend="rasvane"> Immuunsus või looduslik valik ? </hi> </s> </p>
<p> <s> Nagu juba vihjatud , ei piirdunud rahvastikukatastroof vaid Musta Surma nelja aastaga . </s> <s> Euroopa erinevatest osadest on teada katkupuhanguid aastatest 1361-1363 , 1369-1371 , 1374-1375 , 1390 ja 1400. </s> <s> Samas on vihjeid , et mingi katkulaadne haigus ründas Euroopa idapoolseid alasid ka näiteks aastail 1331 ja 1335. </s> <s> Sellised erinevates piirkondades eri aegadel esinenud epideemiad aitavad seletada , miks Must Surm mõnda piirkonda säästis - näiteks tänapäeva T_ehhi alasid , välja arvatud küll Praha , kus suri umbes kolmandik elanikest . </s> <s> Võib nimelt oletada , et varasem katk oli nende piirkondade inimestes kas tekitanud immuunsuse või oli toimunud teatav looduslik valik , mis soosis neid , kel immuunsüsteem tugevam . </s> <s> Ka juba katku kaasaegsed panid tähele , et järjekordne katkupuhang rüüstas hullemini neid alasid , kus eelmine oli olnud tagasihoidlik või puudunud üldse . </s> </p>
<p> <s> <hi rend="rasvane"> Katk saabus asju reguleerima ! </hi> </s> </p>
<p> <s> Vihjed varasematele haiguspuhangutele 14. sajandil , mis siiski polnud nii fataalsed , on üks argument uskumaks , et katk ei tulnud mitte lihtsalt asja eest teist taga ega hakanud Euroopas inimesi tapma , vaid et pidi olema mingi bioloogiline põhjus epideemial võimust saada . </s> <s> Võrdlus madalamate imetajatega oleks siin ilmselt omal kohal . </s> <s> Võiks arvata , et katk saabus juba nõrgestatud inimpopulatsiooni loodusliku valiku printsiipide alusel reguleerima . </s> </p>
<p> <s> <hi rend="rasvane"> Mis oli siis enne katku ? </hi> </s> </p>
<p> <s> 14. sajandiks oli Euroopa elanikkond nautinud mõnda aega demograaflist kuldaega . </s> <s> Soodsad kliimaolud olid kasvatanud rahvaarvu maksimaalselt suureks . </s> <s> Inimesed elasid marginaalsetes tingimustes ning tegelesid nendes oludes muuhulgas ka äärmiselt ebaökonoomse põllundusega . </s> <s> 14. sajandi alul algas aga nn. Väike jääaeg , mis kujutas endast kliima küllaltki järsku jahenemist . </s> <s> Tänapäeval , mil räägitakse palju globaalsest soojenemisest - tänavusel talvel küll kohatu märkus - tundub , et oleme sellest jääajast välja tulemas . </s> </p>
<p> <s> Igatahes on Lääne-Euroopast teada suuri näljahädasid 14. sajandi algusest , aastatest 1316-1317 , Eestist 1315. aastast . </s> </p>
<p> <s> Seoses kliima külmenemisega on välja pakutud ka rafineeritumaid teooriaid , mis inimeste toitumist ja tervist puudutavad . </s> <s> Võiks oletada , et seoses ilmade jahenemise ning päikesepaiste vähenemisega kahanes ka võimalus mereveest soola aurutada . </s> <s> Soola nappus omakorda tõi kaasa liha ja kala väiksema tarbimise , sest neid toiduaineid polnud võimalik säilitada . </s> <s> Loomsete proteiinide puudus toidus - andku taimetoitlased andeks - aga võis nõrgendada inimorganismi . </s> </p>
<p> <s> Igatahes on põhjust arvata , et 14. sajandi keskpaigaks , katku puhkemise ajaks , oli Euroopa rahvastik jõudnud demograafilise kriisini , mis väljendus ka eespool oletatud vastupanuvõime languses haigustele . </s> <s> Ning - <hi rend="kaldkiri"> Deus ex machina ! </hi> - kriisi asuski lahendama pandeemia . </s> <s> Oli veel aeg , mil inimene allus looduslikule valikule . </s> <s> Ilmselt juba langema hakanud demograafilist kõverat kallutas uus tegur lihtsalt veelgi järsemalt allapoole . </s> </p>
<p> <s> <hi rend="rasvane"> Ja mis pärast katku ? </hi> </s> </p>
<p> <s> Millised olid siis need muutused , mida Must Surm ja katk kaasa tõid ? </s> <s> Kohe pärast katku lõppesid lühikeseks ajaks sõjad ning soikus ka kaubandus . </s> <s> Need inimsoole nii omased tegevused leidsid siiski küllaltki pea jälle viljelejaid . </s> </p>
<p> <s> Aset leidis kolossaalne maade ja varanduste ümberjaotamine . </s> <s> Aristokraadid ja linnade suurkaupmehed , kuigi võib-olla mitte nii väga kannatanud surma läbi , hakkasid kaotama positsiooni ühiskonnas . </s> <s> Tõusid linnad , keskklass ja gildid . </s> </p>
<p> <s> Põhjustas seda asjaolu , et nõudmise ja pakkumise nihe tõi kaasa pöörde linnade kasuks . </s> <s> Tekitas ju massiline tarbijate vähenemine - eeldagem , et linnades oli suremus suhteliselt kõrgem - kaasa põllumajandussaaduste hinna languse . </s> <s> Pikemas perspektiivis odavnes põllumajandustoodang ka tänu sellele , et inimeste vähesuse tulemusel langesid kasutusest välja väheviljakad piirkonnad ning ebamajanduslikud valdkonnad . </s> <s> Linnatooted aga seevastu kallinesid , tõusis palgatöö hind . </s> <s> Raha hakkas kogunema linnadesse ning viimastest kujunesid keskaegse ühiskonna keskused . </s> <s> Kujutleme ju meiegi siin Eestis keskajast rääkides enesele ette pigem Tallinna vanalinna kui Purtse linnust või Sassi-Jaani talu . </s> </p>
<p> <s> Kõik ei läinud siiski päris libedalt . </s> <s> Põllumajanduskriis tõi kaasa inflatsiooni . </s> <s> Raha hind langes . </s> <s> Nii oli probleeme ka linnades , kus käsitöölised ei suutnud makse maksta või mässasid lihtsalt uute immigrantide vastu . </s> </p>
<p> <s> Algselt toimus linnadesse ulatuslik sisseränne , kuid peatselt hakati seda piirama - kardeti käsitöötoodete hindade langust . </s> <s> Linnad muutusid klaustrofoobseiks , gildidesse pääsemist hakati raskendama , selli ja õpipoisiaastad pikenesid . </s> </p>
<p> <s> <hi rend="rasvane"> Talumeeste saatusest </hi> </s> </p>
<p> <s> Talupoeg muutus põlastamise objektiks , olles sellena püsinud siiamaani … Samas polnud talupoja peamiseks peremeheks enam nälg . </s> <s> Söögi koha pealt läks elu isegi nii heaks , et kerjusedki korraldasid skandaali , kui neile saia ei pakutud … </s> </p>
<p> <s> Palgatöö hind muutus kallimaks ka maal . </s> <s> Põhjustas seda tööjõu kättesaadavuse vähenemine - terved külad olid välja surnud . </s> <s> Säärane olukord võis talupoegadele laheneda mitmeti . </s> <s> Vabadused võisid suureneda . </s> <s> Endise isanda juurest ära joostes võeti sind uues kohas avasüli vastu ega antud välja . </s> <s> Lääne-Euroopas leidis paiguti aset talupoegade isikliku vabaduse suurenemine , hakkas levima raharent senise teotöö asemel . </s> </p>
<p> <s> Samas on võimalikud vastupidised arengud - töökäte vähesus ja töö hinna tõus tekitas feodaalides kiusatuse suruda talupoegi veel enam formaalsesse sõltuvusse . </s> <s> Näiteks püüdsid maaomanikud talupoegade enam oma mõju alla saamiseks sisse viia vanu , ammu unustatud ehk siis poolmütoloogilisi koormisi , millistest võiks mainida näiteks nn. esimese öö õigust . </s> <s> Muide - sellesama esimese öö õiguse puhul ei nõutud/eeldatud õigust pruudile , vaid pigem ja eelkõige talupojalt lisamaksu enda sellest kohustusest vabaks ostmiseks . </s> </p>
<p> <s> Muudatused maal võivad olla üks oluline põhjus , mis kutsus esile eespool mainimist leidnud suured talupoegade rahutused Lääne-Euroopas . </s> <s> Viimaseid põhjustasid ka muud aspektid - näiteks lambavilla hinna tõus tekitas maaomanikes kiusatuse põllupidajatest hoopiski lahti saada . </s> <s> Põllumajandussaaduste turul langesid eriti teraviljahinnad . </s> <s> See tõi kaasa liha- ja piimakarja arengu ning lõppkokkuvõttes muutused inimeste toidulaual . </s> </p>
<p> <s> Talupoegade ees seisvad probleemid kutsusid esile selle rahvastikukihi rändamise . </s> <s> Üritati minna linnadesse , kuid ka näiteks <hi rend="kaldkiri"> Landsknecht'ideks </hi> ehk palgasõdureiks . </s> <s> Sõjapidamine muutus aadlike hobist lihtrahva tööks . </s> </p>
<p> <s> Gildidesse mitte pääsevad käsitöölised liikusid ida poole . </s> <s> Saksa talupoegade liikumine itta samas vähenes . </s> <s> Peamistes toonase rände sihtkohtades - Poolas , T_ehhis , Transilvaanias , Ungaris - algas elanikkonna degermaniseerumine . </s> </p>
<p> <s> <hi rend="rasvane"> Tõusud ja langused </hi> </s> </p>
<p> <s> Paistab , et erinevates Euroopa piirkondades toimusid katku toimel erinevad protsessid , see puudutab nii linna- kui maaelu . </s> <s> On üldistavalt väidetud , et majanduslik areng kiirenes pärast katku Inglismaal , Madalmaades ja Lõuna-Saksa aladel . </s> <s> Majanduslik depressioon tabas Põhja-Saksamaad , Itaaliat ja suurt osa Prantsusmaad . </s> </p>
<p> <s> <hi rend="rasvane"> Meditsiin ja kirik ei suutnud inimesi kaitsta </hi> </s> </p>
<p> <s> Arstikutse elas läbi vapustuse . </s> <s> Meedikud paljastasid oma abituse katku ees . </s> <s> See viis ameti prestii_i alla . </s> <s> Paljud arstid deserteerisid . </s> <s> Need kes jäid , teenisid muinasjutulist tasu - kui neil muidugi õnnestus haigestumist vältida ja seda hiljem nautida . </s> <s> Kokkuvõttes võib öelda , et arstikutse professionaliseerumisele ja nüüdisaegse arstiteaduse tekkele tuli katk kindlasti kasuks . </s> </p>
<p> <s> Langes ka kiriku maine - nemadki , sarnaselt arstiteadusega , ei suutnud inimesi kaitsta . </s> <s> Reaktsiooniks katoliikluse kriisile kujunesid kõigepealt kõikvõimalikud ketserlikud liikumised , samuti müstitsism . </s> <s> Pikemas perspektiivis on isegi luterliku reformatsiooni põhjuseks peetud just katku poolt tekitatud vaimset olukorda . </s> </p>
<p> <s> Kirikumeeste märkimisväärne vähenemine tõi kaasa rahvuskeelte tähtsuse tõusu kirja- ja asjaajamiskeelena - puudus oli ladina keele oskajaist ja õpetajaist . </s> <s> Kui seni olid arhiive , seadusloomet , samuti ehitust ja muid taolisi alasid kontrollinud peaasjalikult kirikumehed , siis pärast katku algas juristide , arhitektide , mündilööjate ja ehitusmeistrite , aga ka näiteks ülikoolide aeg . </s> <s> Toimus ühiskonna sekulariseerumine , mis kaugemas perspektiivis sai oluliseks ka meile praegu nii tähtsa tsiviilühiskonna tekkimisel . </s> </p>
<p> <s> <hi rend="rasvane"> Vaimne sfäär </hi> </s> </p>
<p> <s> Arvatakse , et just põhja pool Alpe mõjus Must Surm ja sellele järgnenud katkude periood eriti depressiivselt . </s> <s> Juurdunud on isegi selline termin nagu “ katkujärgne patopsühholoogia ” . </s> <s> Mõtisklused surma ja hauataguse elu teemadel tähendasid muu hulgas muutusi kunsti temaatikas . </s> <s> Tallinlastele on ehk teada , et nende olulisim keskaegne kunstimälestis - Bernt Notke “ Surmatants ” - esindab ühte sellist sü_eed , mis “ pimeda keskaja ” perioodil aktuaalseks ja müüvaks muutus . </s> <s> Populaarne oli ka “ Viimne Kohtupäev ” . </s> <s> Surm sai mõnes mõttes trendikaks asjaks . </s> <s> Selgus , et surevad ka rikkad . </s> <s> Siin on ka muidugi üks paralleel nüüdisaja aidsiga . </s> <s> Nii nagu aidsi puhul , polnud ka katku häbi surra , võrreldes näiteks tuberkuloosi , metanoolimürgituse ja muude seda sorti tervisehädadega . </s> </p>
<p> <s> Vaimses sfääris tekitas pidev surma kohalolek katkujärgsel ajastul kahesuguseid meeleolusid - ühelt poolt religioossuse ja muu ajatu hindamise tõusu . </s> <s> Paljud omaaegsed arhitektuuri- ja kunstiväärtused on loodud toonastest annetustest kloostritele ja kirikule ( <hi rend="kaldkiri"> Frauenkirche </hi> Nürnbergis , Jakobi kirik Hamburgis jt. ) . </s> <s> Samas elavnes elupõletajalik ilmavaade - lugegem “ Decameroni ” ! </s> <s> Põhjamaades , kus rafineeritud kultuuri ja Boccaccio'likku erootikat vähem , läks lahti lihtlabane porduelu - kiriku mõju vähenemine ning demograafilised olud viisid teinekord perekonna kui sellise kadumisele . </s> </p>
<p> <s> Võiks ju eeldada , et katkujärgne töökäte puudus ja seega nõudluse kasv nende järele tõi kaasa muu hulgas näiteks tehnoloogia arengu , kuid see on tühi lootus . </s> <s> Tehniliselt täienes ehk sõjapidamine , võibolla ( kindlasti Inglismaal ) kasvas vesiveskite arv , kuid üldise trendina suurenes pigem luksuskaupade tootmine ja muudele ühepäevarõõmudele suunatud tegevus . </s> <s> Kuniks elu ! </s> <s> Investeerimine tootmisse pigem vähenes . </s> </p>
<p> <s> <hi rend="rasvane"> Keskaegne Holokaust </hi> </s> </p>
<p> <s> Nagu juba mainitud , tekkisid suured rahvastiku liikumised . </s> <s> Liikuma läksid ka toona peamiselt Kesk-Euroopas asunud juudid , keda selleks sunniti . </s> <s> Juudi rahva ajaloos oli ilmselt tegemist millegi Holokaustile samaväärsega . </s> <s> Katku puhkemine kutsus esile suuri juudipogromme . </s> <s> Kas spontaanselt või oma võlgnike õhutusel said juudid kaela süüdistuse kaevude mürgitamises ja niiviisi katku tekitamises . </s> <s> Kuigi paavst Clemens VI eitas juutide süüd , viis olukord paljude getode hävitamisele ja juudi asurkonna üldisele nihkumisele Kesk-Euroopa linnadest Ida-Euroopa maapiirkondadesse . </s> <s> See jäi diasporaa peamiseks kantsiks kuni uute , 20. sajandi vapustusteni . </s> </p>
<p> <s> <hi rend="rasvane"> Kultuuride vastasseisust </hi> </s> </p>
<p> <s> Huvitav on , et nüüdisajalgi tullakse katku-teema juurde tagasi kõige erinevaimate valdkondadega seoses . </s> <s> Nii kohtame viimasel ajal arvamusi , mille kohaselt inimeste vastupanuvõime HI-viirusele on kõrgem neis piirkonnis , mille elanikkond arvatakse olevat kunagiste katkuepideemiate ajal tolle haigusega kokku puutunud . </s> </p>
<p> <s> Kolmanda aastatuhande alguse suure kultuuride vastasseisu tingimustes on huvitav märkida ka seda , et 14. sajandil tervitas Araabia maailm Euroopas möllavat Musta Surma kui Jumala karistust uskmatutele . </s> <s> Ometi ei säästnud tõbi ka moslemeid . </s> </p>
<p> <s> “ Terviseks ! ” </s> <s> On tulnud aeg meenutada , et ka see nii tavaline lausung ulatub tagasi keskaega , mil aevastust peeti külgehakkava katku kopsuvormi üheks esimeseks sümptomiks . </s> </p>
<p> <s> Tänapäeval võime väita , et Euroopat tabanud katkumöllu tagajärjed puudutavad erinevaid valdkondi , milledest mõnesid sai siinkohal mainitud . </s> </p>
<p> <s> <hi rend="kaldkiri"> KEN KALLING on Tartu Ülikooli ajaloo muuseumi teadusdirektor . </hi> </s> </p></div2>
      </div1>
      <div1 type="ajakirjanumber">
        <head> Horisont 1 , 2002 </head>
        <div2 type="artikkel"><head> 100 aastat Nobeli preemiate saatel </head>
<p> <bibl> <author> <s> Tiit Kändler </s> </author> </bibl> </p>
<p> <s> Nobeli auhind sai 2001. aastal sajaseks . </s> <s> See noobel preemia on hoidnud meeli põnevil nii teadus- kui kirjandus- , nii majandus- kui poliitikahuvilistel . </s> <s> Vaid kõige suuremate kataklüsmide aegu on Nobeli muusad vaikinud - üksikutel Esimese ja Teise maailmasõja aastatel pole mõnda preemiat välja antud . </s> </p>
<p> <s> Leidur ja suurtööstur Alfred Nobel jättis endast maha omanimelise auhinna . </s> <s> Iga aasta lõpul määratakse viis preemiat neile , kes “ inimkonnale on tiinud suurimat tulu ” . </s> <s> Füüsika- , keemia- , meditsiini-füsioloogia- , kirjandus- ja rahupreemiale lisandus 1969. aastal ka majanduspreemia , mis antakse välja Alfred Nobeli mälestuseks . </s> </p>
<p> <s> Esialgu suurushullustusena tundunud üritusest on preemiate kätteandmine Nobeli surmapäeval muutunud üle maailma oodatud sündmuseks . </s> <s> Ent mees , kes oma päranduse intressid preemiateks kinkis , on ise jäänudki omanimelise preemia varju . </s> </p>
<p> <s> 10. detsembril 1901. aastal andis Nobeli preemiate komitee Stockholmi Muusikaakadeemia saalis Rootsi kuningat esindava kroonprintsi juuresolekul “ teadlaste ja inimkonna tänu märgiks ” esimese Nobeli füüsikapreemia Wilhelm Conrad Röntgenile . </s> <s> Too tegi teatavasti nähtavaks seni salapärasena tundunud kiired , mis teenivad inimkonda tänaseni . </s> <s> 1903. aasta füüsikapreemia anti tollal paljuski müstilisena tundunud radioaktiivse kiirguse avastamise eest . </s> <s> Üks premeeritutest , Pierre Curie , kõneles oma Nobeli loengus järgmist : “ Kuritegelikes kätes võib raadium saada üpris ohtlikuks ja me võime endale esitada küsimuse , kas inimsugu võidab looduse saladuste teadmisest , kas ta on piisavalt küps , et neid kasutada . </s> <s> Kas teadmine ei too mitte kahju ? </s> <s> Nobeli enda avastuse näide on iseloomulik . </s> <s> Võimsate lõhkeainete olemasolu tegi võimalikuks grandioossete tööde teostamise . </s> <s> Ent ühes sellega on lõhkeained hirmsaks purustusvahendiks kurjategijate kätes , paisates rahvaid sõtta . </s> <s> Kaldun Nobeli vaatekoha poole , et inimsugu ammuta uutest avastustest enam head kui halba . ” </s> </p>
<p> <s> <hi rend="rasvane"> Jäljed viivad Venemaale </hi> </s> </p>
<p> <s> Alfred Bernhard Nobel , üks maailmas tuntumaid rootsi nimesid , oli vastuoluline kuju . </s> <s> Nobeli nime sai suguvõsa Nöbellövis sündinud esivanemalt , kes esimesena lõpetas ülikooli . </s> <s> Nobel ise ei käinud sugugi tolle kauge esiisa , vaid lihase isa jälgedes , olles tõeline <hi rend="kaldkiri"> self-made man - </hi> ta ei õppinud üheski kõrgkoolis ning ei saanud ühtegi teaduskraadi . </s> </p>
<p> <s> Nobelite varandus , kuulsus ja au on paljuski seotud Venemaaga . </s> <s> 1837. aastal , kui Alfred Nobel oli nelja-aastane , siirdus tema isa talle palju hüvesid tõotanud maale - tootma relvi Krimmi sõda pidava Venemaa tarbeks . </s> <s> Ent pärast sõda polnud võõramaalase teeneid vaja ning mees jäi pankrotti . </s> <s> Ometi läks tulevikus nõnda , et Alberti vend Robert Hjalmar sai naftatöösturiks Bakuus , vend Ludvig Immanuel aga relvatöösturiks Peterburis . </s> </p>
<p> <s> Relvaäri , õieti laskemoonatööstus , köitis ka Alfredit . </s> <s> 1847. aastal itaallase Ascanio Sobrero avastatud nitroglütseriiniga sooritas ta esimese plahvatuse 1862. aastal . </s> <s> See osutus kontrollimatuks , kuid 1863. aastal leiutas Nobel detonaatori ning asus Stockholmi- lähedases Heleneborgis paiknevas tehases tootma nitroglütseriini . </s> <s> 1864. aastal lendas tehas õhku . </s> <s> Noorim Nobeli-vendadest , Emil , sai plahvatuses surma . </s> </p>
<p> <s> 1867. aastaks oli Alfred Nobelil käes dünamiidi tootmise saladus . </s> <s> Sellele lõhkeainele järgnes veel muidki , muu hulgas pauk_elatiin , ballistiit ehk suitsuta püssirohi ja nitroglütseriinipulber . </s> <s> Euroopa kattus Nobeli lõhkeainevabrikutega . </s> </p>
<p> <s> Kõigest hoolimata jäi leidur ja lõhkeaine- ning naftavabrikant ise melanhoolseks unistajaks . </s> <s> Kirjutanud noorukina luuletusi , sai alaline elu võõrsil saatuslikuks Nobeli kirjanduslikele harrastustele . </s> <s> Vallates paljusid keeli , ei söandanud ta end kodus tunda õieti üheski neist . </s> <s> Nii suri ta 10. detsembril 1896. aastal oma Mio Nido villas San Remos vaid 63-aastase , ent haige ja murtud mehena . </s> </p>
<p> <s> <hi rend="rasvane"> Dünamiit ja rahukongress </hi> </s> </p>
<p> <s> Nobel ei jätnud endast päranduseks ülesvõtteid , kuna keeldus fotograafidele poseerimast . </s> <s> Küll aga testamendi , mis vapustas ta suguvõsa , solvas Rootsi riiki ja lõbustas maailma . </s> </p>
<p> <s> “ Mu loomulik kalduvus on vähem austada surnuid , kel pole tundeid ning kes võivad olla ükskõiksed meie suurepäraste andide suhtes , kui abistada elavaid , kes kannatavad puuduse käes , ” kirjutas Nobel , põhjendades oma keeldumist toetada ausammaste rajamist . </s> <s> Ja rajas endale ausamba oma preemiaga , mis toetab elavaid . </s> </p>
<p> <s> Selles väljendub Nobeli kõrgeltarenenud idealism , mida ta õppis palju Shelleylt . </s> <s> “ Jumal on julm , ” kõlas Nobeli ateism , ning oma essees , mille ta pani kirja M. Aveniri ( hr. Tuleviku ) nime all , põhjendab ta karmistatud vabariikliku korra eeliseid . </s> <s> Sattunud patendivaidluste käigus Briti kohtusüsteemi kliendiks , kirjutas Nobel tolle kohtusüsteemi kohta pamfleti “ Patendipisik ” . </s> </p>
<p> <s> Nobel pidas end patsifistiks , ent kuulutas : “ Sõda vältida on võimatu ! ” </s> <s> Sestap ei andnud ta oma eluajal rahutööks just palju raha , väites , et parem viskab selle aknast välja . </s> <s> “ Minu tehased võivad sõjale lõpu teha veel enne , kui teie rahukongressid , ” kuulutas ta . </s> <s> Kuid sattudes oma võluva sekretäri krahvinna Berta Kinsky von Chinic und Tettani mõju alla - ja jäädes tema kütke isegi pärast seda , kui krahvinna koos armastatuga leiutaja juurest jalga laskis - hakkas Nobel tasapisi kalduma ka rahutegevuse rahastamise poole . </s> </p>
<p> <s> Tema esialgne plaan oli asutada rahuauhind , mida antaks välja iga viie aasta tagant ning kokku vaid kuus korda “ isikule , kes reformib maailma rahu suunas ” . </s> <s> Nobel oli veendunud , et kui 30 aastaga rahu ei saavutata , siis jõutakse täieliku barbarismini , pärast mida kaotab igasugune auhind mõtte . </s> </p>
<p> <s> <hi rend="rasvane"> Teadmised täiendavad heaolu </hi> </s> </p>
<p> <s> Elu viimastel aastatel depressiooni ja haiguste all kannatav Nobel jäi elu lõpuni kindlaks veendumusele : “ Levitada teadmisi tähendab levitada heaolu . ” </s> </p>
<p> <s> Pärast Nobeli surma avastasid sugulased kaks testamenti . </s> <s> Esimene neist oli kirjutatud märtsis 1893 , teine aga aasta enne surma , novembris 1895. </s> <s> Viimane jättis sugulastele vähem pärandust ning piiritles ka täpsemini alad , mille viljelejatele magnaat raha jagada soovinuks . </s> </p>
<p> <s> Osa suguvõsast alustas võitlust teise testamendi kehtetuks tunnistamise nimel . </s> <s> Et Nobel oli määranud oma preemiad “ kingituseks inimsoole ” , siis solvas ja vihastas see rootslasi . </s> <s> Rootsi ajakirjandus alustas käredat kampaaniat leiutaja ebapatriotismi ja ülbuse aadressil . </s> <s> Ka ei olnud Nobel testamendis täpsemalt kirjeldanud , mil kombel peaks preemiasummasid haldav ning jagav komisjon töötama . </s> </p>
<p> <s> Vaidlusi jätkus viieks aastaks , enne kui esimesed preemiad 1901. aastal välja jagati . </s> <s> Alfred Nobel määratles , et tema auhinnad tuleb anda igal aastal “ neile , kes eelnenud aastal on toonud inimkonnale suurimat tulu ” . </s> <s> Nobeli preemiate komitee on sellest klauslist osavalt kõrvale hiilinud , kinnitades , et preemia määratakse sellele , kes kas on eelnenud aastal kõnealust tulu toonud või kelle poolt inimkonnale osutatud tulu suurus on selgunud eelnenud aastal . </s> </p>
<p> <s> Kirjanduspreemia soovis Nobel määrata kirjanikule , kelle teostes on kõige paremini realiseeritud “ idealistlikud suundumused ” . </s> <s> Sellestki nõudest on nüüdseks alles vaid idealistlik kõla . </s> </p>
<p> <s> Materialistliku poole pealt nähtub Nobeli preemia rahalises suuruses majanduse jätkuv areng . </s> <s> Esimene preemia 1901. aastal tõi selle võitjale 150 000 Rootsi krooni , 1989. aastal anti premeeritule 3 miljonit Rootsi krooni . </s> <s> Möödunud aastal sai võitja tsheki 10 miljonile Rootsi kroonile . </s> <s> Ametliku hinnangu kohaselt on see ostujõult poolteist korda suurem summa , kui saja aasta tagune auhinnaraha . </s> <s> Kuid raha rahaks , selge on üks : Nobeli preemia kohustab . </s> <s> <hi rend="kaldkiri"> Noblesse oblige . </hi> </s> </p>
<p> <s> <hi rend="rasvane"> Nobelistiks saavad eelkõige ameeriklased </hi> </s> </p>
<p> <s> Puhtisiklikest kaalutlustest lähtudes polnud Nobel nõus rahastama matemaatikapreemiat . </s> <s> Leidur ei võinud taluda mõtet , et pärast surma seostatakse ta nimi distsipliiniga , millega ta poisikesena koolis just kõige paremal jalal polnud . </s> <s> Ning just matemaatikuga põgenes tema juurest ta võluv krahvinnast sekretär . </s> <s> Kuigi 1969. aastal lisandus auhinnatavate teadusalade sekka majandusteadus , pole rootslased matemaatikat Nobeli auhinnaperre lülitanud . </s> </p>
<p> <s> Matemaatikute jaoks on Nobeli preemia saamiseks siiski võimalused valla - tuleb vaid hakata tegelema majandusega . </s> <s> Nii nagu keemiaauhinna saajate hulgas on füüsikuid ja meditsiiniauhinnaga pärjatute seas keemikud , on majandusauhinna saanud mitmed matemaatikud . </s> </p>
<p> <s> Kes igatseb tõusta Nobeli preemia laureaadiks , sel oleks parem omada USA kodakondsust . </s> <s> Eriti tähtis on see majanduspreemia jahtimisel . </s> <s> 65 protsenti selle laureaatidest olid määramise ajal USA kodanikud . </s> <s> Meditsiinipreemiatest on ameeriklastel 47 , füüsikapreemiatest 41 , keemiapreemiatest 33 protsenti . </s> <s> Ameeriklased on ka kõige rahuarmastavam rahvas Maa peal - viiendik rahupreemiatest on nende käes . </s> <s> Järgnevad prantslased ja britid kumbki kümnendikuga . </s> <s> Ainus , milles ameeriklasi lüüakse , on kirjandus . </s> <s> Siin juhivad prantslased , kelle käes on 12 protsenti kirjanduspreemiatest - ameeriklaste 10 vastu . </s> </p>
<p> <s> Kokkuvõttes on 100 aasta jooksul välja antud Nobeli preemiatest USA kodanikud saanud kolmandiku . </s> </p>
<p> <s> Millal tuleb Nobeli teaduspreemia Eestisse ? </s> <s> Nobeli preemiale pretendeerimine saab tõsiseltvõetavaks , kui teadlase mõnda artiklit on tsiteeritud vähemalt tuhandes maailma juhtivates teadusajakirjades ilmunud kirjutises . </s> <s> Eesti enamtsiteeritud artiklid on kogunud maksimaalselt pooltuhat viidet . </s> </p>
<p> <s> <hi rend="rasvane"> Preemiate kodu jäi ehitamata </hi> </s> </p>
<p> <s> Nobeli hoone rajamise plaane hakati tegema juba saja aasta eest . </s> <s> Eesmärgiks seati , et see jäädvustaks Alfred Nobeli nime , annaks peavarju preemiate komiteele ja oleks koht , kus preemiad pidulikult üle anda . </s> </p>
<p> <s> Esimesed preemiad anti kätte Stockholmi kesklinnas Muusikaakadeemia vanas majas . </s> <s> 1907. aastal omandas Nobeli Fond 3000 ruutmeetri suuruse krundi Djurgårdenis , kus praegu asub Nobeli park . </s> <s> Sinna plaaniti ehitada maja , mille suur saal mahutaks 2000 inimest . </s> <s> Tuntud Rootsi arhitekt Ferdinand Bobergi projekt valmis 1911. aastaks ja oli tõeliselt internatsionalistlik - inspireeritud Islami mosheest , Itaalia villast , India pagoodist ja Ameerika pilvelõhkujast . </s> <s> Projekt vallandas Rootsis ägeda vaidluse , mille suutis katkestada vaid Esimene maailmasõda . </s> </p>
<p> <s> Selle sõja järel ehitati Sockholmi uus kontserdihall ja linnahall ning suure tseremooniate saali järele kadus vajadus . </s> <s> Projekt lükati edasi . </s> <s> Nobeli Fond ostis endale Stockholmi kesklinnas Sturegatan 14 maja , kus fond siiani tegutseb . </s> <s> Tänapäeval annab Rootsi kuningas preemiad kätte kontserdihallis , bankett aga peetakse linnahallis . </s> </p>
<p> <s> <hi rend="rasvane"> Nobel füsioloogias ja meditsiinis : pagaripärmikangelastegu </hi> </s> </p>
<p> <s> Rakk on nagu inimene . </s> <s> See kasvab , kosub ja siis paljuneb . </s> <s> Ainult et rakke on inimeses 10 000 korda rohkem , kui elab inimesi tervel maamunal . </s> <s> Ja ega rakk ka täpselt nii paljune , kui tundub tegevat seda inimene . </s> </p>
<p> <s> ÜHEST SAAB PALJU . </s> <s> Nii nagu nüüdisaegne inimene pärineb ühest Aafrikas elanud eevatütrest , nii pärinevad meie organismi kõik tuhanded miljardid rakud ühestainsast viljastatud munarakust . </s> <s> Rakud meie kehas ei lõpeta paljunemist ka siis , kui täis kasvame . </s> <s> Rakke sureb pidevalt ja lahkunute asemel astuvad ametisse uued . </s> <s> Tõendeid jagunemisest on nüüd leitud isegi aju närvirakkude puhul , mida viimase ajani peeti asendumatuteks . </s> </p>
<p> <s> Enne kui rakk saab jaguneda , peab ta kasvama suureks ja kahekordistama oma pärilikkusaine ehk kromosoomid , et kumbki tütarrakk saaks neist samase koopia . </s> <s> Mis seda keerulist protsessi juhib , sai selgeks tänu 2001. aasta nobelistide tööle . </s> </p>
<p> <s> Kui 2000. aasta Nobeli auhinda aitas võita lõunamaa meredes elav tigu aplüüsia , kellel on suured ja sobilikud närvirakud , mida hea uurida , siis 2001. aasta nobeliste abistas tavaline pagaripärm ja üks selle sugulasi . </s> <s> See üherakuline olend ilmus maamunale umbes kahe miljardi aasta eest . </s> <s> Nagu inimesel , nii on ka pagaripärmi rakus pärilikkusaine kogunenud rakutuuma . </s> <s> Kuigi inimese koe igas grammis on miljard rakku ja pagaripärmil üksainus , juhivad rakkude jagunemist mõlemal puhul needsamad mehhanismid , mis paari miljardi aasta eest platsi ilmusid . </s> </p>
<p> <s> Sellepärast polegi pagaripärm kasulik mitte ainult leivaküpsetajale või õllepruulijale , vaid ka bioloogile . </s> </p>
<p> <s> MOOTOR JA KÄIGUKAST . </s> <s> Elu jaoks on eluliselt oluline , et rakutsükli kõik astmed oleksid omavahel kooskõlas . </s> <s> Need peavad üksteisele järgnema õiges järjekorras ja eelmine aste peab olema lõppenud , enne kui järgmine algab . </s> <s> Vead võivad viia pärilikkusaine kahjustumiseni ja seega raskete haigusteni . </s> <s> Üks sellise vigase rakupaljunemise näiteid on vähkkasvaja . </s> </p>
<p> <s> Leland Hartwell avastas juba 1970. aastatel geenid , mis rakutsüklit kontrollivad . </s> <s> Ta leidis , et rakul on kontrollpunkt , kus peatatakse rakutsükkel , kui DNA on kahjustatud . </s> <s> Parandamiseks antakse aega ja jagunemine jätkub . </s> </p>
<p> <s> Paul Nurse ja Tim Hunt avastasid rea rakutsüklit käigus hoidvaid ja selle kiirust reguleerivaid aineid . </s> <s> Esimesi tuntakse CDK-nimeliste valkudena , teisi aga tsükliinide nime all . </s> <s> CDK on justkui valgutsükli mootor , tsükliinid aga nagu käigukast , mis mootori kas tühikäigul hoiab või seda mööda teed edasi sõidutab . </s> </p>
<p> <s> Kui teame täpselt , kuidas rakk areneb ja paljuneb , siis saame teada ka seda , miks ühe või teise haiguse puhul rakutsükkel paigast läheb . </s> <s> Vähiuuringutes on viimaste nobelistide tööst juba kasu olnud . </s> </p>
<p> <s> <hi rend="rasvane"> Nobel keemias : kindla käe molekulide eest </hi> </s> </p>
<p> <s> Nii nagu inimesel on vasak ja parem käsi , mis omavahel samastuvad vaid peegli abil , on ka looduses erikäelisi molekule . </s> <s> Kuid elu Maal on mingil seniteadmata põhjusel valinud välja enamjaolt ühe käe molekulid . </s> <s> Meie rakkudesse sobivad need nagu parema käe kinnas paremasse kätte . </s> <s> Kui hulka satub vale käe molekul , on häda majas . </s> </p>
<p> <s> ÕIGE KÄE ARSTIM . </s> <s> Kui näiteks taimed oleksid üles ehitatud teise käe molekulide põhjal nagu loomad , siis nende hulgas meie jaoks söödavaid üldse polekski . </s> </p>
<p> <s> Arstimid peavad avaldama mõju meie rakuvabrikutele . </s> <s> Ja nõnda on eluliselt oluline , et arstirohud oleksid valmistatud õige käe molekulidest . </s> <s> Üks sellekohane kurb näide pärineb 1960. aastatest , mil rasedatele naistele soovitati ravimit nimega talidomiid , mis aitab iivelduse vastu , kuid sisaldab ka vale käe molekule , mis kahjustavad loodet . </s> <s> Vähem hull näide on sidruni lõhn - üks ja sama molekul limoneen tundub meile kas sidruni või apelsini lõhnana , olenevalt selle molekuli käelisusest . </s> </p>
<p> <s> Siiani valmistatakse õige käe arstirohtusid põhiliselt elusolendite abil - olgu need bakterid , seened või suuremad olendid , kasutatakse ära nende ainevahetus ja pannakse nad tootma meile vajalikke aineid . </s> </p>
<p> <s> Odavam oleks kõike seda teha keemiatehastes . </s> <s> Kuid siiani ei võimaldanud tehnoloogia toota ühe kindla käe molekule . </s> <s> Sai valmistada vaid kahe eri käe segu ning see üks ja õige pärast välja valida . </s> <s> Mis aga vähendas kvaliteeti ja tõstis hinda . </s> </p>
<p> <s> OMASID TERVITAV MOLEKUL . </s> <s> Selle aasta keemianobelistid arendasid välja tehnoloogia , mis võimaldab katalüüsida erinevaid reaktsioone , nõnda et tulemiks oleks vaid kindla käe molekulid . </s> <s> Keemilist reaktsiooni kiirendav katalüsaator , mis ise lõpuks muutumatuna välja astub , on ise samuti kindla käelisusega . </s> <s> Üks selline molekul võib aidata toota miljoneid vajaliku käe molekule . </s> </p>
<p> <s> William Knowles avastas , et üleminekumetalle katalüsaatoritena kasutades saab toota näiteks sobiva käelisusega L-DOPA nimelist ravimit , mida vajavad Parkinsoni tõve põdejad . </s> <s> Ryoji Noyori ja K. Barry Sharpless omakorda täiendasid võimalike katalüsaatorite ringi . </s> </p>
<p> <s> Knowles'i , Noyori ja Sharplessi avastatud katalüsaatorid justkui tervitaksid valmivaid molekule . </s> <s> Kui nood on õiget kätt , saab reaktsioon hoogu juurde . </s> <s> Kui tervitama tuleb vale käsi , ei toodeta sellist juurde . </s> </p>
<p> <s> <hi rend="rasvane"> Nobel füüsikas : aatomite koostöö eest </hi> </s> </p>
<p> <s> Tänavused füüsikanobelistid tegid lõpu 70 aastat kestnud jahule - aine uue oleku otsingutele . </s> <s> Nii nagu laseri leiutamise aegu , ei teata ka praegu , mida kõike aine uus olek meie jaoks võimaldab . </s> </p>
<p> <s> ÜHISELULISED AATOMID . </s> <s> Kaks aastat tagasi avaldas füüsikaülevaateid ilmutav ajakiri “ Physics Today ” Wofgang Ketterle artikli aine uue oleku uuringutest . </s> <s> Trükiti ära ka üks ülesvõte , mis kujutas Ketterle katseseadet . </s> <s> Foto on täis läätsede , juhtmete , laseritorude , andurite ja muu sarnase seadmestiku räga . </s> <s> Justkui oleks keegi kuhjanud nurka koli , mille prügimees peab hommikul minema viima . </s> <s> Selle rägastiku ülessättimise eest sai Ketterle Nobeli füüsikapreemia , sest tekitas oma näiliselt juhusliku maailma sees aine senitundmatu korrastatud oleku . </s> </p>
<p> <s> Neli aastakümmet tagasi ei teadnud keegi , mis on laser . </s> <s> Või kui , siis ehk ainult mõned füüsikateoreetikud . </s> <s> Teatavatel kavalatel tingimustel on võimalik valguskvantide ehk footonite koostöö , nõnda et selle tulemusel saadakse väga kindla lainepikkusega ja väga kitsas kiirtekimp . </s> <s> Laserkiired ümbritsevad meid mitte ainult meelelahutusmaailmas , vaid näiteks ka kodustes laserplaadimängijates või kaupluste triipkoodilugejates . </s> <s> Tootmises on laserkiir muutunud sama tavaliseks , kui enne selle saavutamist oli nuga . </s> </p>
<p> <s> Tihedalt koos töötama pole võimelised mitte ainult footonid . </s> <s> Seda suudavad ka aine algosakesed , aatomid . </s> <s> Tavapärases maailmas töötavad aatomid muidugi samuti koos , sest kuidas muidu ei sulaks tool teie all või suudaks edasi liikuda teie auto . </s> <s> Kuid see koostöö , igapäevaühistöö , toimub ainult seetõttu , et toolis ja autos on tohutu hulk aatomeid . </s> </p>
<p> <s> Kvantsuhted . </s> <s> Kui aatomeid on vähe , hakkavad nende vahel kehtima hoopis teistsugused suhted , kvantsuhted . </s> <s> Juba kvantmehaanika algaegadel kolmveerand sajandi eest arvutasid India füüsik Satyendranath Bose ja Albert Einstein välja , et teatud olukorras ilmutavad mõnda liiki aatomid tugevat “ sotsiaalset ” käitumist . </s> <s> Kui selliste aatomite väike seltskond liigub piisavalt aeglaselt ja koguneb üksteisele piisavalt lähedale , siis asuvad nad nagu üks mees madalaimale võimalikule energiaastmele . </s> </p>
<p> <s> Tavaelus võib aine olla gaas , vedelik või tahke , kvantmaailmas lisandub neile kolmele olekule aga veel uusi . </s> <s> Kõnealust olekut hakati selle ennustajate järgi nimetama Bose'i-Einsteini kondensaadiks . </s> </p>
<p> <s> Ennustus ennustuseks , ent laboris ei õnnestunud aine uut olekut kuidagi saavutada . </s> <s> Aatomite aeglustamiseks tuleb need peaaegu absoluutse nullini maha jahutada . </s> <s> Ning seejuures veel üheskoos hoida . </s> <s> Tagada , et nad vedelikuks ei muutuks . </s> <s> Ja lisaks kõigele veel mingil moel registreerida , et uus olek saavutati . </s> </p>
<p> <s> Nõnda juhtus , et esimest korda nähti Bose'i-Einsteini kondensaati alles 1995. aastal . </s> <s> Nagu teadusvõidujooksudes sageli juhtub , said sellega hakkama mitu meest korraga . </s> <s> Eric Cornell , Wolfgang Ketterle ja Carl Wieman . </s> <s> Esimesed uue oleku ained olid rubiidium ja naatrium . </s> </p>
<p> <s> JAHTUB KUI KOHV . </s> <s> Aatomite jahutamine toimub laseri abil ja ühe tavaelus igapäevase nipi kasutamisega . </s> <s> Kiiremad aatomid lastakse lihtsalt seltskonnast minema minna . </s> <s> Niisamuti jahtub hommikukohv - kiiremad ja seega ka kuumemad osakesed hüppavad tassist välja , auravad ära . </s> <s> Ainult et kohv jahtub 30 kraadini , Bose'i osakesi on vaja jahutada peaaegu absoluutse nullini . </s> <s> Ning hoida koos kavalate magnetlõksude abil . </s> </p>
<p> <s> Aine uue oleku omadusi uuritakse praegu üsna hoogsalt . </s> <s> Selle olekuga võib seletada nii ülijuhtivust kui madalatel temperatuuridel esinevat ülivoolavust . </s> <s> Siiani on suudetud koos töötama panna aatomite kollektiive , mis koosnevad paarist tuhandest indiviidist . </s> </p>
<p> <s> Arvutivisionäärid loodavad just Bose'i-Einsteini kondensaadist abi , et luua esimesi tõeliselt toimivaid kvantarvuteid . </s> <s> Nanotehnoloogiausksed aga visandavad aine uue oleku kasutamist litograafias , holograafias ja mujal nanotootmises . </s> </p></div2>
      </div1>
      <div1 type="ajakirjanumber">
        <head> Horisont 1 , 2002 </head>
        <div2 type="artikkel"><head> <s> Marsi maastikud . </s> <s> Kaugvaade </s> </head>
<p> <bibl> <author> <s> Mihkel Jõeveer </s> </author> </bibl> </p>
<p> <s> Kui 2002. aasta jaanuaris-veebruaris juhtub õhtuti ilm selge olema , siis võib lõuna-edelataevas lisaks tavalisele taevapildile näha veel üht punakat tähte , mis päriselt täht ei ole . </s> <s> See on planeet Marss , mis eemaldub Maast pärast 2001. aasta juunis toimunud vastasseisu ( lähiseisu ) . </s> <s> Järgmine kohtumine , sedapuhku juba suur vastasseis , leiab aset 2003. aastal . </s> </p>
<p> <s> <hi rend="rasvane"> Huvi naabri vastu pole raugenud </hi> </s> </p>
<p> <s> Marss on planeet , mis kõige rohkem on pälvinud nii täheteadlaste kui laiema publiku tähelepanu . </s> <s> Juba üle 100 aasta on teadlased vaielnud selle üle , kas Marsil kunagi on olnud elu või on ehk praegugi . </s> <s> Mitmed astronoomid väitsid tol ajal , et nende leitud Marsi kanalite võrgustik on kindel tõend töökate marslaste olemasolust . </s> <s> Kanalid osutusid küll silmapetteks , aga lootus Marsil elu leida jäi . </s> <s> Sellele näisid viitavat näiteks Marsi värvitoonide muutused aastaaegade vaheldumisel . </s> <s> 1962. aastal koostatud ülevaates kirjutas Ülo-Ilmar Veltmann : “ Ei ole siiski põhjust arvata , et Marsi mered on kaetud ainult samblike ja vetikatega . </s> <s> Mõningate kaalutluste põhjal võiksid seal esineda madalad põõsastikud , aga võib-olla isegi hõredad okasmetsad . ” </s> <s> Nii võis arvata enne , kui Marsile laskusid kosmosesondid . </s> <s> Vahepealsetel aastatel on nii orbitaaljaamadelt tehtud vaatluste kui ka Marsi pinnal teostatud uuringute põhjal saanud selgeks , et Maa taimestiku kehvagi analoogi ( rääkimata loomastikust ) Marsil ei ole . </s> <s> Pole vähimatki lootust , et Marsil maandunud kosmosesõidukit võtaksid vastu marslased , nagu lahedates ulmejuttudes on kirjeldanud Ray Bradbury ja teised . </s> </p>
<p> <s> Siiski pole huvi Marsi vastu raugenud . </s> <s> Otsitakse vastust küsimustele , kuhu on kadunud Marsi vesi , miks on atmosfäär väga hõre võrreldes Maa omaga , millised protsessid on kujundanud Marsi pinnastruktuurid jne. </s> <s> Vaikinud ei ole vaidlused elu olemasolust - need on siirdunud uuele tasandile . </s> <s> Probleemiks on , kas noorel Marsil , millel tõenäoliselt oli praegusest paksem atmosfäär , kõrgem temperatuur ja rohkem vett , jõudsid tekkida algelised elusorganismid , ning kui kaugele nad arenesid , ja kas Marsil leidub praegugi eluvõimelisi mikroobe . </s> <s> Seda kõike uuritakse mitte ainult uudishimust , vaid lausa rakendusliku eesmärgiga - Marsil toimunu teadmine ja mõistmine aitavad aru saada Maal toimunust ja toimuvast . </s> </p>
<p> <s> Marsi uurimisega tegelevad paljud teadlaskollektiivid , keskeltläbi ilmub iga päev vähemalt üks uus uurimus Marsi kohta . </s> <s> Pea iga nädal “ toodetakse ” aga selline uudis , mis jõuab massimeediasse . </s> <s> Kiire arengu tõttu vananevad Marsi käsiraamatud ja ülevaated mõne aastaga . </s> </p>
<p> <s> Järgnevates kirjutistes püüan esitleda uuemaid huvitavamaid andmeid Marsi kohta , tuua võrdlusi Maaga . </s> <s> Alustuseks aga veidi Marsi vaatlemise tingimustest ja uurimise ajaloost . </s> </p>
<p> <s> <hi rend="rasvane"> Areograafia sünnist </hi> </s> </p>
<p> <s> Punaka värvusega Marss on nime pälvinud rooma sõjajumalalt Marsilt , harvemini kasutatakse kreeka sõjajumala Arese nime . </s> <s> Arese järgi on aga nime saanud Marssi käsitlevad teadusharud : geograafiale vastab areograafia , geofüüsikale areofüüsika jne. </s> </p>
<p> <s> Mõõtmetelt on Marss ( ekvaatoriläbimõõt 6794 , polaarläbimõõt 6750 km ) peaaegu kaks korda väiksem Maast , kuid Maa kaaslasest Kuust omakorda kaks korda suurem . </s> <s> Marsi kaugus Maast kõigub suurtes piirides . </s> <s> Kui Marss on Maalt vaadatuna ühenduses Päikesega , nii et Maa on ühel pool , Marss teisel pool Päikest , siis ulatub Maa-Marsi vahemaa kuni 401 miljoni kilomeetrini . </s> <s> Vastasseisude ajal , mil Maa ja Marss on ühel pool Päikest , võib vahemaa olla ainult 54,5 miljonit kilomeetrit . </s> <s> Vastavalt sellele kõigub suuresti Maalt nähtav Marsi nurkläbimõõt . </s> <s> Suurimate lähenemiste ajal on see 25,7 kaaresekundit , mis jääb siiski 60 korda alla Kuu nurkläbimõõdule . </s> <s> Suurimate kauguste puhul on Marsi ketta ulatus ainult 3,5 kaaresekundit ja kujutis sarnaneb peaaegu tähega . </s> <s> Seetõttu on kõik kosmoseajastu- eelsed Marsi avastused tehtud vastasseisude ajal. </s> <s> Eriti viljakad on olnud nn. suured ehk periheelsed vastasseisud , kui elliptilisel teel liikuv Marss on vastasseisu ajal parajasti oma orbiidi periheeli lähedal . </s> <s> Vastasseisud korduvad iga 2-3 aasta järel , suured vastasseisud esinevad 15 või 17 aasta takka . </s> </p>
<p> <s> Marsi suurte pinnamoodustiste heleduskontrastid on võrreldes näiteks Maa mandrite ja merede kontrastiga suhteliselt väikesed , mistõttu isegi vastasseisude ajal millegi nägemiseks on vaja küllalt häid teravaid kujutisi andvat teleskoopi , Maa atmosfääri rahulikku seisundit ja vaatluskogemusi . </s> <s> Galileo Galilei ja tema kaasaegsete kasutuses olnud esimese põlvkonna teleskoopides oli küll näha Marsi ketas , kuid pinnadetailid ei eristunud . </s> </p>
<p> <s> Areograafia arengus oli oluliseks 1659. aasta , kui Madalmaade füüsik Christiaan Huygens skitseeris Marsi pinnal asuva iseloomuliku kujuga tumeda laigu Syrtis Majori . </s> <s> See on esimene Marsil leitud detail . </s> <s> 1666 avastas itaallane Giovanni Cassini valge laigu Marsi polaaralas ehk polaarmütsi . </s> </p>
<p> <s> 18. sajandil ehitati eelnevast paremaid teleskoope ja Marssi uurisid selle aja parimad vaatlejad eesotsas William Herscheliga . </s> <s> Säilinud Marsi joonistustel on näha mitmeid tumedaid moodustisi , mida nimetati meredeks , kuid eri aegadel tehtud pildid erinesid tublisti ning vaatlejad ei söandanud otsustada , kas tegemist on Marsi pinna püsidetailidega või muutustega planeedi pilvkattes . </s> <s> Edasiminek Marsi kaardistamisel tuli alles 19. sajandil , olulist osa mängis selles omaaegne Tartu tähetorni juhataja Johann Heinrich Mädler ( 1794-1874 ) . </s> </p>
<p> <s> <hi rend="rasvane"> Mädler koostab esimese Marsi kaardi </hi> </s> </p>
<p> <s> Johann Heinrich Mädler oli 19-aastane , kui tüüfus viis tema mõlemad vanemad ning ülikooli õpingute asemel pidi ta hakkama koduõpetajaks , et toita ennast ja nelja nooremat õde-venda . </s> <s> Siiski jätkus tal energiat ja tahtmist ennast arendada Berliini ülikoolis kõrgema matemaatika ja astronoomia loenguid kuulates . </s> <s> Meeldiv pööre eraõpetaja rutiinses elus toimus siis , kui tema juures hakkas tunde võtma Berliini pankur Wilhelm Beer . </s> <s> Astronoomiahuvi alusel said õpetaja ja õpilane peagi headeks sõpradeks ning Beer otsustas rajada eraobservatooriumi , kuhu ta Mädleri tööle palkas . </s> <s> Observatoorium ehitati Tiergartenisse , 12-jalase pöörleva kupli alla hangiti 9,5 - sentimeetrise objektiiviga kvaliteetne Fraunhoferi refraktor . </s> <s> 1828 alustati vaatlustega . </s> <s> Pärast teleskoobi võimaluste tundmaõppimist otsustati pühenduda taevakehade kaardistamisele . </s> <s> 1830. aasta algul hakati joonistama Kuud , suvel alustati aga Marsi uurimist , et kasutada septembris saabuva suure vastasseisu aegseid häid võimalusi . </s> <s> Eesmärgiks seati Marsi pöörlemisperioodi täpne määramine ja Marsi pinna laikude püsivuse uurimine . </s> </p>
<p> <s> Vaatlusi soosis hilissuve hea ilm . </s> <s> Beer ja Mädler istusid ööst öösse teleskoobi taga , joonistasid kordamööda Marssi ja võrdlesid kohe üksteise nähtut , et veenduda selle usaldusväärsuses . </s> <s> Vaatlused kinnitasid Marsi laikude püsivust . </s> <s> Töö kokkuvõttes on kirjas : “ Meie vaatlustulemused on oluliselt erinevad varasemate uurijate järeldustest . </s> <s> Hüpotees , et laigud on sarnased meie pilvedega , tuleb lugeda kummutatuks . ” </s> </p>
<p> <s> Beer ja Mädler vaatlesid Marssi ka järgmiste vastasseisude ajal ning vaatlused kinnitasid Marsi laikude püsivust . </s> <s> Analüüsides nii enda kui ka varasemate vaatlejate tehtud Marsi joonistusi , leidsid nad Marsi pöörlemisperioodiks 24 tundi 37 minutit 23.7 sekundit , mis tänapäeval aktsepteeritust erineb ainult sekundi jagu . </s> <s> 1840. aastal koondas Mädler kõik vaatlused ja koostas esimese Marsi kaardi ( vt joonis ) . </s> <s> Samal aastal lahkus ta Berliinist ja tuli Tartusse ülikooli astronoomiaprofessoriks . </s> </p>
<p> <s> Tartus jätkas Mädler Marsi uurimist 1841. aasta vastasseisu ajal , kasutades siinse tähetorni 24-sentimeetrise objektiiviga suurepärast Fraunhoferi refraktorit , mis praegu on vanaduspuhkusel tähetorni idasaalis . </s> <s> Marsi jooniste avaldamisel tegi ta koostööd kohaliku maalikunstniku ja graafiku Georg Schlateriga , kes aastal 1832 oli Tartus rajanud Eesti esimese litograafia töökoja . </s> <s> Schlater valmistas Mädleri joonistuste alusel graafilise lehe ( vt joonis ) , mis illustreeris ajakirjas “ Astronomische Nachrichten ” avaldatud Mädleri Marsi uurimust . </s> </p>
<p> <s> Hinnates eelkäijate tööd , kirjutas Prantsuse astronoom Camille Flammarion oma 19. sajandi lõpul ilmunud Marsi monograafias : “ Marsil ei ole oma ainust Christoph Kolumbust , kes saavutas kuulsuse Ameerika avastamisega ; terve faalanks astronoome on olnud tegevuses uurimaks seda taevast kontinenti . </s> <s> Aga Marsi maadeavastuste tõelisteks pioneerideks tuleb pidada Beeri ja Mädlerit . ” </s> </p>
<p> <s> <hi rend="rasvane"> Marsi kaart täitub detailidega </hi> </s> </p>
<p> <s> Ehkki tänapäeva mõõdupuu järgi primitiivne , oli Mädleri kaart oluliseks läbimurdeks Marsi uurimisel . </s> <s> Nüüd hakkasid paljud nägema Marsi pinna püsimoodustisi ja Mädleri kaardile täiendusi ja täpsustusi lisama , kaart muutus mõnekümne aastaga detailirikkaks . </s> <s> Oma osa oli siin muidugi ka järjest parematel teleskoopidel , ja sellel , et Marsi vaatlemisel haarasid liidripositsiooni lõunapoolsed observatooriumid , kus vaatlustingimused paremad . </s> </p>
<p> <s> Beeri ja Mädleri järeltulijatest oli kõige edukam Itaalia astronoom Giovanni Schiaparelli . </s> <s> Milano hea läbipaistvusega taeva all valmistas ta 1877. aasta suure vastasseisu ja järgnevate vastasseisude ajal detailirikkaid Marsi kaarte . </s> <s> Neil esitatu varustas ta antiigiteemaliste nimedega , mis olid valitud väga õnnestunult ja võeti kohe omaks teiste astronoomide poolt ning on enamasti kasutusel tänini . </s> <s> Tema joonistustel ja kaartidel on esitatud enamus Marsi detailidest , mida on võimalik näha maapealsete teleskoopidega . </s> <s> Isegi enam , Schiaparelli pingutas üle ja arvas end nägevat Marsil asuvat suhteliselt korrapärast “ kanalite ” võrgustikku . </s> </p>
<p> <s> 19. sajandi viimastel ja 20. sajandi esimestel aastakümnetel käis Marsi vaatlejate vahel äge vaidlus kanalite reaalsuse ja nende “ kaevajate ” - marslaste olemasolu kohta . </s> <s> Marslastesse uskujad eesotsas USA ärimehe ja astronoomi Percival Lowelliga arvasid nägevat üha uusi kanaleid , enamus astronoome suhtus asjasse siiski skeptiliselt , sest oma silmaga Marssi üle vaadates nad kanaleid ei näinud . </s> </p>
<p> <s> Marsi visuaalse uurimisega tegeles oma teaduskarjääri algul ka Eesti astronoom Ernst Öpik ( vt joonis ) , keda astronoomi elukutset valima innustas muuseas lootus leida Marsil elu . </s> </p>
<p> <s> Kanalite pooldajate lootused purustas fotograafia rakendamine Marsi uuringutel . </s> <s> Fotodel tulid üldjoontes välja samad tumedad-heledad alad nagu visuaalsetel joonistustel , välja arvatud kanalid , milliseid pole näha parimatelgi fotodel . </s> <s> Seetõttu alates 20. sajandi keskpaigast koostatud Marsi kaartidel kanaleid enam ei näe . </s> </p>
<p> <s> 1960. aastatest hakkasid Marssi külastama kosmosesondid ning sestpeale on Marsi maapealsed vaatlused peaaegu konkurentsivõimetud . </s> <s> Marsi orbiidilt tehakse meetrise lahutusega Marsi pinna fotosid ning areograafia on jõudnud täiesti uuele tasemele - kartograafide tööks on sadade tuhandete üksikpiltide ühtsesse süsteemi seadmine ja nende alusel suuremastaabiliste kaartide koostamine . </s> <s> Tänapäeva Marsi kaardid ei mahu ammugi ajakirja ühele leheküljele . </s> <s> Väikese ettekujutuse Marsi uute kaartide detailirikkusest annab joonis . </s> </p>
<p> <hi rend="kaldkiri"> <s> MIHKEL JÕEVEER ( 1937 ) on Tartu Observatooriumi kosmoloogia osakonna vanemteadur , “ Tartu Tähetorni Kalendri ” toimetaja . </s> <s> Füüsika-matemaatikakandidaat . </s> </hi> </p>
<p> <s> <hi rend="rasvane"> Pildid : </hi> </s> </p>
<p> <s> -. Esimene Marsi kaart . </s> <s> Koostanud Johann Mädler 1840. aastal . </s> <s> Marsi põhja- ja lõunapoolkera on esitatud nii , nagu nad nähtuvad pooluste poole vaadates . </s> <s> Olulisemad detailid on tähistatud tähtedega a , b , c jne. </s> <s> Ekvaatori lähedal asuvat suhteliselt kompaktset tumedat ala “ a ” kasutas Mädler alg- ehk nullmeridiaani defineerimiseks . </s> <s> Sama algmeridiaan on kasutusel ka uuematel kaartidel , kus “ a ” on saanud nimetuse Sinus Meridiani , “ f ” tähistab Marsi kõige silmapaistvamat tumedat ala Syrtis Majorit . </s> </p>
<p> <s> -. Fragment G. F. Schlateri graafilisest lehest ( kivitrükk ) J. Mädleri poolt Tartus tehtud Marsi joonistustega . </s> <s> Kogu graafilisel lehel on esitatud ajavahemikus 24. jaanuarist kuni 21. juunini 1841 tehtud 40 vaatlust . </s> </p>
<p> <s> -. Kosmosesondide tehtud piltide põhjal koostatud Marsi kaart . </s> </p>
<p> <s> -. Marss nii , nagu jäädvustas selle Eesti astronoom Ernst Öpik . </s> <s> Pilt on tehtud Moskvas 17. aprillil 1918. </s> <s> Valge ovaalne laik pildi alumises servas on põhja polaarmüts . </s> </p></div2>
      </div1>
      <div1 type="ajakirjanumber">
        <head> Horisont 1 , 2002 </head>
        <div2 type="artikkel"><head> Jaani kiriku algus ja aastarõngad </head>
<p> <bibl> <author> <s> Alar Läänelaid </s> </author> </bibl> </p>
<p> <hi rend="rasvane"> <s> Tartu kesklinnas seisab majade vahele surutuna punastest tellistest ehitis , mis on viimastel aastatel kõigile linna saabujaile märgatavamaks muutunud . </s> <s> See on keskaegne Jaani kirik , mis hiljuti endale taas tornikiivri sai . </s> <s> Kirikuga seondub aga hulk põnevaid probleeme , mille lahendamisel ka bioloogid kaasa lüüa saavad . </s> </hi> </p>
<p> <s> Mäletan nõukogudeaegsest tudengipõlvest neid hallikstõmbunud puust tellingutega ümbritsetud tellisseinu , mis seisid hüljatuna otse peatänava ääres . </s> <s> Jaani kirikult katuse võtnud sõda oli palju aastaid tagasi lõppenud . </s> <s> Tellingud näitasid , et keegi soovib kirikut siiski taastada . </s> <s> Tellinguprusside luitunud ilmest omakorda oli näha , et need olid seal juba paljude sügiste vihmu üle elanud . </s> <s> Kõrged punased tellismüürid hallide tellingute vahel olid saanud loomulikuks linnapildi osaks . </s> <s> Varemed pakkusid huvi ehk vaid poisikestele ja teadjamatele tartlastele . </s> <s> Turistide rühmad varemeid ei uudistanud , kuna välisturiste tollal Tartusse kuigi sageli ei sattunud ( ei lubatud ) . </s> <s> Tehti isegi plaane kasutute kivimüüride mahatõmbamiseks . </s> </p>
<p> <s> Jaani kiriku varemete väärtus hakkas üldsuse tähelepanu alla jõudma alles Eesti taasiseseisvumisel . </s> <s> Räägiti ja kirjutati , et see on unikaalne keskaegne kirik , mille sarnast teist ei leidu kogu Põhja-Euroopas . </s> <s> Eriti väärtuslikuks tegid kiriku nii välis- kui sisekujunduses kasutatud arvukad savikujukesed , millistest läksid küll paljud kaduma kiriku põlemisel 1944. aastal . </s> <s> Mõned terrakotafiguurid kaunistavad müüre senini , suurem osa neist on aga talletatud hoidlates . </s> <s> Rikkaliku terrakotakujundusega vana kiriku ainulaadsust on rõhutanud linna külastanud välismaalased , kes mujalgi vanu ja haruldasi ehitisi on näinud . </s> <s> Asjatundjad väidavad , et Jaani kirik on tegelikult Tartu linna kõige väärtuslikum vaatamisväärsus . </s> </p>
<p> <s> Selle arhitektuuriharulduse väärtustamine on nüüd teostunud hoone ülesehitamises ja taastamises pühakojaks . </s> <s> Kõigepealt oli vaja kindlustada vajuma hakanud alusmüürid ja parandada pragunevad kõrged kiviseinad . </s> <s> Uus tehnoloogia võimaldas peatada müüride vajumise . </s> <s> Torni vaskkiiver ja pikihoone plekk-katus on vaid mahukate ning kulukate taastamistööde kaugelt silma hakkav osa . </s> <s> Tartlaste hoolimist oma linna kirikust näitasid kiiresti kogunenud annetused tornikiivri taastamiseks . </s> <s> Tartu linna siluetti kaunistab nüüd tömbi torninelinurga asemel soliidne teravatipuline torn . </s> </p>
<p> <s> <hi rend="rasvane"> Kui vana on kirik ? </hi> </s> </p>
<p> <s> Taastamisel kerkis loomulikult ka küsimus , kui pikk selle kuulsa arhitektuurimälestise ajalugu õigupoolest on . </s> <s> Selgus , et Jaani kiriku vanus ei olegi täpselt teada . </s> <s> Õigemini , kirikuhoone vanus on teada mitmemõtteliselt . </s> <s> Ürikuis säilinud varaseim märge Jaani kiriku olemasolust pärineb 1323. aastast . </s> <s> Mitmemõttelisus tuleneb esiteks asjaolust , et nimetatud 'kirikut' võib mõista nii hoone kui ka kogudusena . </s> <s> Teiseks ei võimalda ürik otseselt järeldada , et 1323. aastal olemas olnud kirik just siis ehitati või kogudus asutati . </s> <s> Kolmandaks ei saa olla kindel , et mainitud kirik on seesama hoone , mida meie tänapäeval imetleme . </s> <s> Ajaloost on ju teada , et nii mõnigi kord asendati üks kirikuhoone hiljem teisega . </s> </p>
<p> <s> Tegelikult on arhitektuuriajaloolaste käsutuses mitmesuguseid kaudseid võimalusi hoone vanuse määramiseks ka kirjalike allikate puudumisel . </s> <s> Eesti sakraalarhitektuuri uurimise <hi rend="kaldkiri"> grand old man </hi> , kunstiteadlane akadeemik Voldemar Vaga kirjutas juba 1960. aastail , et Tartu Jaani kirik on ehitatud 14. sajandil . </s> <s> Hiljem täpsustas ta ehitamise aega veelgi : 14. sajandi algus . </s> <s> Kunstiajaloolaste täpsus tundub hämmastav , sest üheks oluliseks argumendiks seejuures on olnud habeme puudumine kirikut kaunistavatel savikujudel ! </s> <s> Tõenäoliselt on need valmistatud ajavahemikul , mil meeste seas oli populaarne paljaks aetud lõug ja millal siis ka pühakuid kehtiva moe järgi habemetutena kujutati . </s> <s> Et kõnealuse perioodi ajaraamid on üldiselt teada , on Jaani kiriku ehitusaeg paljalõugsete terrakotapeade alusel paigutatud 13. ja 14. sajandi vahetusse . </s> </p>
<p> <s> Üldiselt on Jaani kiriku vanuse hinnangud kõikunud peaaegu saja aasta piires ( huviline võib vaadata tabelit trükinumbrist ) . </s> <s> Näib , et täpsemalt nagu ei olekski kirjalike allikate puudumisel ühe arhitektuurimälestise iga võimalik määrata . </s> <s> Ent siiski ! </s> <s> Leidub veel üks meetod , mis võib anda ehitise vanuse isegi kuni üheaastase täpsusega . </s> <s> See on dendrokronoloogilise dateerimise meetod ehk ehitise vanuse määramine puude aastarõngaste järgi . </s> <s> Dendrokronoloogilise meetodi rakendamiseks peab ehitises olema säilinud puitdetaile . </s> <s> Õnneks neid Jaani kiriku puhul leidus ja ehitustöö alguse tuvastamise seisukohalt veel parimas paigas - alusparvedes . </s> </p>
<p> <s> <hi rend="rasvane"> Aastarõngad aitavad </hi> </s> </p>
<p> <s> 1993. aastal , mil alustati Jaani kiriku vundamentide kindlustamist , leiti nende lahtikaevamisel , et maakividest alusmüüri alla on laotud 2-3-kihiline palkidest alusparv . </s> <s> Mõned palgid olid täispalgid , teised aga pikuti pooleks lõhestatud , nii-öelda poolpalgid . </s> <s> Alusparv oli ilmselt tarvilik müüridele vajaliku stabiilsuse andmiseks soisel pinnasel - asub ju Jaani kirik Emajõe lammialal . </s> <s> Märga pinnasesse uputatud alusparv ei mädanenud , sest õhuvaeses keskkonnas ei jätku puitu lagundavaid mikroobe , ning kandis raskeid kivimüüre palju sajandeid . </s> <s> Kui veetase alanes , puutusid palkparved kokku õhuhapnikuga ja hakkasid lagunema , mis põhjustaski kivimüüride ebaühtlast vajumist ja pragunemist . </s> <s> Uue tehnoloogia järgi alusmüüride kindlustamiseks terasvaiadega saeti kaevandist aluspalgid välja , vundamendikivide vahele pumbati aga vedelat betooni . </s> </p>
<p> <s> <hi rend="rasvane"> Aeg järele mõtelda ja võrrelda </hi> </s> </p>
<p> <s> Jaani kiriku taastamisprojekti arhitekti <hi rend="kaldkiri"> Udo Tiirmaa </hi> kutsel võtsin alusparvest välja saetud palkidest puiduproovid . </s> <s> Kui lumised ja porised palgimürakad ehitusplatsil lebasid , tundusid nad aukartustäratavalt jämedad . </s> <s> Seda nad ka olid : mõne läbimõõt küündis 48 sentimeetrini . </s> <s> Pealt olid palgid musta värvi , aga saetud pinnalt paistis ilus kollakaspruunikas puit . </s> <s> Otsisin palkidel kohti , kus oleks säilinud ka koorealune kiht . </s> <s> Mustaks tõmbunud ja veidi pehastunud puidupinnal oli seda raske kindlaks teha . </s> <s> Mootorsaega palgiotstest ketaste saagimisel oli tunda puidu kõvadust , saag vingus ja saerajast tõusis ehedat vaigulõhna ! </s> <s> Sain kilekottidesse seitseteist ristlõikeketast . </s> <s> Nüüd ootas ees kannatlikkust ja piinlikku täpsust nõudev laboritöö , mille käigus tuli mõõta palgiketaste aastarõngaste laiused . </s> </p>
<p> <s> See oli personaalarvutite ajastu algusaeg Eestis , minu käsutuses oli tollane personaalarvuti tollaste tavaprogrammidega . </s> <s> Tippisin koostatud aastarõngaread arvutisse ning trükkisin välja graafikud . </s> <s> Lõikasin ja kleepisin neid , et pikad graafikujooned ühele paberile saada . </s> <s> Parandatud ja sünkroniseeritud aastarõngaridade keskmistamise tegin käsitsi ning tippisin uue rea uuesti arvutisse . </s> </p>
<p> <s> Alusparve keskmistatud aastarõngalaiuste rea moodustamine oli vaid dateerimise eeletapp . </s> <s> Rõngalaiuste reale vastavate kalendriaastate leidmiseks oli vaja sobivat võrdlusrida samast ajavahemikust , mida mul esialgu polnud . </s> <s> Võrdlesin Jaani kiriku alusparve graafikut mõne kirjandusest kättesaadava Põhjamaade aastarõngaste reaga . </s> <s> Tundus , et graafikutel ilmnes teatavat sarnasust , mille järgi olnuks Jaani kiriku nii-öelda viimane aastarõngas tekkinud 14. sajandi lõpupoole . </s> <s> Kahtlesin oma tulemuses , kuid läksin siiski küsima suurimalt autoriteedilt - professor Voldemar Vagalt , keda külastasin tema Tähtvere kodus . </s> <s> Kui rääkisin eakale kunstiteadlasele , et sain aastarõngaste järgi Jaani kiriku ehitamisajaks 14. sajandi lõpuosa , ei pidanud ta seda võimalikuks . </s> <s> Ütles siiski , et tõeks osutumisel oleks see suur sensatsioon . </s> <s> Lubasin oma tulemust veel kontrollida . </s> <s> Vestlesin ka kunstiajaloolase <hi rend="kaldkiri"> Kaur Alttoaga </hi> . </s> </p>
<p> <s> Ja hea oli , et ma oma ennatlikku tulemust ei avaldanud . </s> <s> Vahepeal möödusid aastad , mil uurisin mitmete teiste Eesti hoonete puitu ja koostasin aastarõngalaiuste ridu . </s> <s> Käisin aastarõngaste uurijate konverentsidel Euroopas , kõnelesin Eesti kirikute uurimisest ja palusin abi Jaani kiriku dateerimisel . </s> <s> Minult said Jaani kiriku aastarõngalaiuste read <hi rend="kaldkiri"> Thomas Bartholin </hi> Kopenhaagenis ja <hi rend="kaldkiri"> Pentti Zetterberg </hi> Joensuus . </s> <s> Kirjavahetus nende uurijatega edenes visalt . </s> <s> Sain vastuse <hi rend="kaldkiri"> Ó . </hi> </s> <s> <hi rend="kaldkiri"> Eggertssonilt </hi> Lundist , kellele Th . </s> <s> Bartholin oli andnud minu mõõtmisandmed . Ó . </s> <s> Eggertsson teatas mulle üksikute Jaani kiriku parvepalkide dateeringud , mis ta oli koostanud niinimetatud Novgorodi uuele kronoloogiale tuginedes . </s> <s> Seejärel pidasin kirjavahetust P. Zetterbergiga , kes kinnitas Lundis saadud dateeringuid Lõuna-Soome männikronoloogiate põhjal . </s> <s> Novgorodi uue kronoloogia kohta selgituseks niipalju , et see on Skandinaavias keskmistatud uus rida , mille aluseks on Vene arheoloogiaprofessori <hi rend="kaldkiri"> B. Kolt_ini </hi> poolt avaldatud Novgorodi väljakaevamistel leitud 12 üksikpuu aastarõngaread . </s> </p>
<p> <s> 1998. aasta sügisel töötasin Jaani kiriku palkide mõõtmisridadega Hamburgi ülikoolis ja tegin sealsete seadmetega uued graafikud . </s> <s> Kolleegide <hi rend="kaldkiri"> S. Wrobeli </hi> ja labori juhataja professor <hi rend="kaldkiri"> D. Ecksteini </hi> abiga koostasime Jaani kiriku alusparve uue , 211 aasta pikkuse keskmise rea . </s> <s> Viimast kõrvutasime hoolikalt võrdluskronoloogiatega , sealhulgas Novgorodi uue kronoloogiaga , ning jõudsime samale tulemusele kui Eggertsson ja Zetterberg . </s> <s> Nüüd ei olnud Jaani kiriku alusparve dateeringus enam kahtlust - auväärt professor Vagal oli siiski olnud õigus . </s> <s> Kahjuks ei saanud ma seda talle enam öelda . </s> </p>
<p> <s> <hi rend="rasvane"> Usalda , ent kontrolli </hi> </s> </p>
<p> <s> 2000. aastal oli mul võimalik kasutada Tartus samu arvutiprogramme , mida varem Hamburgi ülikoolis . </s> <s> Võtsin Jaani kiriku aastarõngaread veel kord uurimise alla , saades innustust ka Jaani kiriku sihtasutuse esimehe <hi rend="kaldkiri"> Roman Levini </hi> huvitatusest Jaani kiriku vanusest .. </s> </p>
<p> <s> Kuidas toimub dateerimine ? </s> <s> Põhja-Euroopa dendrokronoloogialaborites kasutusel olev arvutiprogramm Catras nihutab kahte võrreldavat rida teineteise suhtes ja otsib nende sarnaseid positsioone . </s> <s> Ridade iga sarnase asendi korral näidatakse nende viimaste kohakuti paiknevate aastarõngaste numbrid ( dateeritud real viimase aastarõnga kalendriaasta ) , ridade kattuvus ( mitme aastarõnga ulatuses on read kohakuti ) ja kaks sarnasusnäitajat . </s> <s> Joonistatakse välja aastarõngaridade graafikud , et kõverate sarnasuse määras visuaalselt veenduda . </s> </p>
<p> <s> Jaani kiriku alusparve 211 aasta pikkune aastarõngalaiuste keskmine osutus sarnaseks mitme naabermaade võrdluskronoloogiaga . </s> <s> Viimati vestlesin Jaani kiriku dateerimisest kolleegidega selle aasta juunis Sloveenia mägihotellis , kus toimus järjekordne Euroopa dendrokronoloogide kohtumine . </s> <s> Kui rääkisin , et Jaani kiriku alusparve dateerisin kõige kindlamalt Novgorodi uue kronoloogia abil , ei saanud <hi rend="kaldkiri"> Niels Bonde </hi> Taani Rahvusmuuseumist jätta mainimata , et nüüdseks on koostatud veel uuem ja parem Novgorodi kronoloogia . </s> <s> Proovisin kohe selle sobivust Jaani kiriku reaga . </s> <s> Tõepoolest , Novgorodi uusim kronoloogia oli parim ning andis väga hea tulemuse , mis kinnitab veel kord Jaani kiriku dateeringut . </s> </p>
<p> <s> Niisiis on Tartu kesklinnas asuva keskaegse kiriku alusparv nüüd kindlalt dateeritud tänu heale rahvusvahelisele koostööle Rootsi , Soome , Taani ja Saksamaa kolleegidega . </s> <s> Alusparve uuritud palkide viimane aastarõngas on moodustunud 1320. aasta suvel . </s> <s> Suure tõenäosusega on see ühtlasi ka hiliseima palgi koorealune aastarõngas . </s> <s> Kahel palgil on hiliseim aastarõngas tekkinud 1319 , kuuel palgil on hiliseim puidukiht moodustunud 1318. aastal . </s> <s> Et hiliseim aastaarv oli 1320 , ei saa parv olla ehitatud sellest aastast varem , kuna palgipuu alles kasvas . </s> <s> Jaani kiriku torni alusmüüre toetanud puitparv valmis kõige varem 1320. aasta suve järel . </s> <s> Kuna talvel vaevalt ehitustöid alustati , laoti puitparv arvatavasti 1321. aasta kevadel-suvel . </s> <s> Hilisem ehituse algus ei ole jällegi tõenäoline , kuivõrd parvepalke ei olnud vaja pärast langetamist kuivatada , need võis toorelt märga pinnasesse lasta . </s> </p>
<p> <s> <hi rend="rasvane"> Kõnekad kirstud </hi> </s> </p>
<p> <s> Väga huvitavatele leidudele sattusid kiriku alusmüüride kindlustajad vundamendi väljakaevamisel 1990. aastal . </s> <s> Nimelt põrkasid labidad vahetult müüri ääres surnukirstudele . </s> <s> Kirstude leidmine ei olnud iseenesest üllatus , sest teada on , et varem asus kiriku kõrval kalmistu . </s> <s> Üllatav oli fakt , et kirstud olid purustatud - nende vundamendipoolsed otsad olid ära lõigatud ! </s> <s> Puusärgid olid ehitajatele ette jäänud ja need lihtsalt poolitati . </s> <s> Selline teguviis tundub barbaarne , sest hauakohti tavaliselt respekteeritakse . </s> <s> Võiks ju arvata , et endise , tõenäoliselt praeguse kivikiriku kohal asunud pühakoja kõrvale maeti auväärseid kodanikke . </s> <s> Või oli tegemist uskmatute haudadega , mida polnud vaja säästa ? </s> </p>
<p> <s> Küsimusse aitas mõningat valgust heita dendrokronoloogia - puiduproovid ühest puutüvest tehtud kirstudest . </s> <s> Kuigi koorealust puidupinda oli arvatavalt säilinud vaid ühes puiduproovis , võtsin siiski ette kõigi aastarõngalaiuste hoolika mõõtmise . </s> <s> Ega mul tõtt öelda endalgi tollal suurt usku olnud , et suudan sajandeid mullas kõdunenud surnukirstude vanuse kindlaks määrata . </s> <s> Polnud ju millegagi nende aastarõngaid võrreldagi . </s> <s> Paberilehed mõõtmisandmetega jäid aastateks kaante vahele unustusse . </s> <s> Kui palkparv sai lõpuks kindlalt dateeritud , otsisin taas üles ka puukirstude mõõtmisandmed . </s> <s> Ja ennäe - iidsete kirstude aastarõngaread osutusid üsna sarnasteks . </s> <s> Selgus , et ühe kirstu viimane tuvastatav aastarõngas pärines 1260. , teine 1288. ja kolmas 1223. aastast . </s> </p>
<p> <s> Mida need dateeringud näitavad ? </s> <s> Üheselt on kindel tõsiasi , et kirstud on tahutud enne kivikiriku müüride rajamist . </s> <s> Seega saab kolmest kirstust kõige hilisemaks dateeritu olla tehtud ajavahemikus 1288-1320. </s> <s> Koorealuse puidupinna säilimise eeldusel saab aega veelgi täpsustada : kirst tahuti puutüvest ilmselt ajavahemikus 1288. aasta sügistalvest kuni 1289. aasta kevadtalveni . </s> <s> Selle puusärgi sängitamine ( eelmise ) Jaani kiriku kõrvale surnuaeda pidi niisiis aset leidma 32 aastat enne praeguse kivikiriku rajamise algust . </s> <s> Ülejäänud kahe kirstu dateeringud on varasemad ning nende kohta saab vaid väita , et need on sängitatud vastavalt pärast 1223. ja 1260. aastat . </s> <s> Ladina keelt armastavate teadlaste kõnepruuki kasutades tuleks öelda , et saadud dateeringud on <hi rend="kaldkiri"> terminus post quem . </hi> </s> <s> Teisisõnu - kirstude tegemiseks kasutatud puud on langetatud hiljem kui 1223 ja 1260. </s> <s> Ent kui palju hiljem ? </s> <s> Ilmselt on nende kirstude matuseaeg siiski lähemal pigem kõnealustele daatumitele kui aastale 1320 , kuna hiljutistest matustest vaevalt et kirikumüüre läbi oleks raiutud . </s> </p>
<p> <s> Vahest annavad ajalooallikad teavet , mis juhtus Tartus kolmekümne kahe aasta sees enne aastat 1320 , et vanad matusekohad unustati ning uus Jaani kivikirik rajati otse läbi surnuaia . </s> <s> Dendrokronoloogia on oma panuse andnud ja erineva täpsusega pannud paika 700-aastaste puusärkide matuseajad . </s> <s> Niiskes maapinnas säilinud palginottide niitpeened puidukihid on toonud esile hulga uut teavet vana Tartu uhkuse - Jaani kiriku - algusaegade kohta . </s> <s> Nüüd on sõnajärg ajaloolastel . </s> </p>
<p> <s> <hi rend="kaldkiri"> Alar Läänelaid ( 1951 ) on bioloog-botaanik , bioloogiakandidaat ja Tartu Ülikooli õppejõud . </hi> </s> </p></div2>
      </div1>
      <div1 type="ajakirjanumber">
        <head> Horisont 1 , 2002 </head>
        <div2 type="artikkel"><head> Eestlaste sündimus 20. sajandil oli Euroopa stabiilseim , ent madal </head>
<p> <bibl> <author> <s> Kalev Katus , Allan Puur , Asta Põldma </s> </author> </bibl> </p>
<p> <hi rend="rasvane"> <s> Eesti rahvastikuteadlaste 20. sajandi lõpukümnendi üheks suurprojektiks kujunes Eesti Pere- ja Sündimusuuring , mis on osa üleeuroopalisest ettevõtmisest , kus osales 26 riiki . </s> <s> Suurprojektiga on tegemist igal juhul , sest see annab ettekujutuse Eesti rahvastiku käekäigust 20. sajandi kahekümnendatest aastatest tänaseni välja . </s> <s> Oluline on seegi , et üle hulga aja rakendati Eestis taas ka rahvusvahelisi definitsioone , mille alusel kogutud andmed võimaldavad hinnata Eesti rahvastiku arengut üleeuroopalises kontekstis - Baltoskandia , Lääne- ja Ida-Euroopa maade taustal . </s> </hi> </p>
<p> <s> Rahvusvahelise tava kohaselt kannab projekt küll pere- ja sündimusuuringu nime , kuid tegelikult käsitleb see inimese elu kõiki põhilisi sündmusi : lapsepõlve , vanematekodu ja sealt lahkumist täiskasvanuks sirgumise käigus , kooliteed , pere loomist ja lagunemist , rasedusi , laste sündi , rände- , haridus- ja töökarjääri ning paljusid muid valdkondi . </s> <s> Sedalaadi uuringute inimkeskne andmestik on Lääne demokraatlikes riikides kujunenud sotsiaal- ja rahvastikupoliitika aluseks . </s> <s> Inimarengule omistatakse tänapäeva maailmas esmatähtis koht , mis tähendab muuseas sedagi , et heaks sotsiaalpoliitikaks ei peeta mitte asjalikku ning kiiret probleemide lahendamist , vaid sellise ettenägelikkusega toimetamist , mis probleemidel ei lase tekkidagi . </s> <s> Eelkõige just viidatud riigikorraldusliku baasinformatsiooni olulise tähtsuse tõttu tänapäeva ühiskonnas koordineeris Euroopa mandril pere- ja sündimusuuringu 1990. aastate vooru ÜRO Euroopa Majanduskomisjon . </s> </p>
<p> <s> Pere- ja Sündimusuuringu suur metodoloogiline tähendus seisneb veel ka selles , et üle pika aja rakendati Eestis taas isikustatistiliste andmete rahvusvahelisi definitsioone . </s> <s> See asjaolu on üha enam tähtsustunud , kuivõrd enamik ametliku statistikaga tegelevaid Eesti vabariigi institutsioone kasutab tänaseni Nõukogude Liidu aegadest pärit lähenemisviisi . </s> <s> Viimase tõsiasja tõttu on just Eesti Pere- ja Sündimusuuringu raames kogutud andmed need , mis üle pika aja võimaldavad hinnata Eesti rahvastiku arengut üleeuroopalises kontekstis - nii Baltoskandia ja Lääne-Euroopa maade kui ka Ida-Euroopa saatusekaaslaste taustal . </s> </p>
<p> <s> Millised siis on Eesti uuringu tulemused ning kuidas neid saaks rakendada meie igapäevase elujärje parandamisel ? </s> </p>
<p> <s> <hi rend="rasvane"> Küsimus , millest kõik räägivad </hi> </s> </p>
<p> <s> Eesti Pere- ja Sündimusuuringu üks põhilisi huvivaldkondi oli rahvastiku sündimus . </s> <s> Uuringu käigus küsitleti 20-70-aastaseid naisi ehk põlvkondi , kes olid sündinud ajavahemikus 1924-1974. </s> <s> Kõigilt küsitletavatelt koguti teavet elu jooksul sünnitatud laste arvu ja nende sünniaja , lisaks sünnitusega seotud asjaolude ning muidugi emade ja isade isikutunnuste kohta . </s> <s> Kogutud andmed võimaldasid koostada eesti rahvastiku põlvkondliku sündimustrendi ning sellest tulenevalt hinnata , missugune on olnud viimase poolsajandi vältel Eesti rahvastikutaaste - kas ja kuivõrd laste põlvkonnad on osutunud emade põlvkondadest arvukamaks või vastupidi , väiksemaks . </s> <s> Kogurahvastiku kõrval saab samale küsimusele vastata ka rahvastiku erinevate sotsiaalsete , kultuuriliste , regionaalsete ning muude rühmade lõikes . </s> <s> Tegemist on niisiis küsimusega , mille üle meil on viimastel aastatel palju vaieldud ja muidu heietatud , ilma et kellelgi õigupoolest asjast täpset informatsiooni oleks olnud . </s> </p>
<p> <s> <hi rend="rasvane"> Eestis pole beebibuumi olnud </hi> </s> </p>
<p> <s> Eesti rahvastiku sündimuse puhul torkab kõigepealt silma märkimisväärselt stabiilne tase , mis on püsinud läbi kõigi põlvkondade alates neist , kes sündinud aastal 1924. </s> <s> Eesti naiste lõpetatud summaarne sündimuskordaja - see on siis laste arv , kes on sünnitatud fertiilsest east väljumise ajaks , tinglikult vanuseks 50 , kuid 95 protsendi ulatuses tegelikult juba naise 35. eluaastaks - kõigub põlvkonniti vaid 10 protsendi piires , nimelt vahemikus 1,9 -2,1 last . </s> <s> Euroopas ringi vaadates tuleb tõdeda , et polegi ühtegi teist rahvast , keda viimase poolsajandi vältel oleks iseloomustanud sedavõrd ühtlane sündimustase . </s> </p>
<p> <s> Ilmselt vajavad taolise märkimisväärselt stabiilse sündimusega seotud asjaolud veidi lahtiseletamist . </s> <s> Ühelt poolt on Eesti rahvastiku sündimus meie Ida-Euroopa naabritega võrreldes ühtlasem seetõttu , et Eesti on demograafilise arengu poolest neist ees . </s> <s> Nimelt kuulub Eesti rahvastikuarengu pioneerriikide hulka , mille sündimustase oli juba 20. sajandi kahekümnendateks aastateks madal - nagu Põhja- ja Lääne-Euroopas tervikuna tolleks ajaks kombeks . </s> <s> Uuringusse hõlmatud põlvkondadest ka kõige vanem , küsitluse ajaks 70-aastaseks saanud naised , sünnitas oma lapsed juba pea täielikult pereplaanimise ajastus . </s> <s> Olukord polnud kaugeltki samasugune enamikus Ida-Euroopa maades , kus Teise maailmasõja eelsel perioodil oli sündimus alles demograafilise ülemineku etapis ning tase Eestiga võrreldes hoopis kõrgem . </s> <s> Seetõttu pole ka viimase poolsajandi põlvkondlik sündimustrend neis riikides kaugeltki nii ühtlane , kui seda Eesti puhul tuleb tõdeda . </s> </p>
<p> <s> Teiselt poolt , aga hoopis teistel põhjustel , polnud sündimus stabiilne ka Põhja- ja Lääne-Euroopa maades , kus ühte sammu eesti rahvaga on juba aastakümneid valitsenud pereplaanimine . </s> <s> Seal aga oli põlvkondliku sündimustrendi destabiliseerijaks Teise maailmasõja järgne kasvulaine ning 1970. aastate kiire sündimuse langus . </s> <s> Teatavasti tõusis taastenivoost madalama sündimustasemega maades pärast Teise maailmasõja lõppu sündimus nii märgatavalt , et seda olukorda on hakatud nimetama beebibuumiks . </s> <s> Eestis püsis aga sündimus ka ilmasõja järel madal . </s> <s> Beebibuumi polnud , mistõttu ka nende riikidega võrreldes on eestlaste sündimustrend olnud hoopis ühtlasem . </s> </p>
<p> <s> <hi rend="rasvane"> Rahvaarv langeb </hi> </s> </p>
<p> <s> Niisiis on viimase poole sajandi eesti kohort- ehk põlvkondlik sündimus olnud märkimisväärselt stabiilne , sealjuures pole seda näiteks ka vähenemise suunas mõjutanud ei sõjad ega stalinlikud repressioonid . </s> <s> Teiseks oluliseks käsitlusaluseid aastakümneid iseloomustavaks jooneks on aga asjaolu , et eesti rahvastiku sündimus on olnud kogu selle aja vältel suhteliselt madal . </s> <s> Ja mis rahva demograafilise järjepidevuse seisukohalt eriti oluline - sündimus on jäänud taastetasandist allapoole . </s> <s> Ehk teisiti öeldes on laste põlvkonnad olnud pidevalt veidi väiksemad kui vanemate põlvkonnad . </s> <s> Tõsi , mahajäämus taastetasandist pole olnud eriti suur , maksimaalselt 10 protsendi piires , kuid see-eest kauakestev . </s> </p>
<p> <s> Teadaolevalt hakkab taastetasandist madalama sündimuse korral rahvaarv kahanema . </s> <s> Seetõttu on igati asjakohane küsida , mil määral on kirjeldatud kohortsündimustrend eesti rahvastikuarengut mõjutanud ? </s> <s> Ja konkreetsemalt - kui palju meie rahvaarv on langenud ? </s> </p>
<p> <s> Sellele küsimusele polegi nii lihtne vastata . </s> <s> Ühelt poolt on eestlased ja lätlased kaks ainukest omariiklust omavat Euroopa rahvast , kelle tänane arv on sõjaeelsega võrreldes väiksem . </s> <s> Vahe ulatub ligikaudu 10 protsendini , mis on Euroopa kontekstis vägagi tuntav , sest teisi rahvaid iseloomustab ju hoopis arvukuse tõus . </s> <s> Tavapäraselt paneme selle rahvaarvu languse sõja ja järgnenud sovetiseerimise arvele , ja seda igati õigusega . </s> <s> Nimetatud põhjuste kõrval on mõneti vähem silma torganud eestlaste arvu kahanemine 1970. aastate lõpul ja 1980. aastate algul ning mingil määral isegi 1991. aastast alanud kiire depopulatsioon . </s> <s> Ometi tuleb põlvkondlikku sündimustrendi vaadates pigem küsida , miks pole rahvaarv langenud veelgi rohkem ? </s> <s> Miks näiteks rahvaarv kasvas 1950.-1960. aastatel ? </s> </p>
<p> <s> <hi rend="rasvane"> Eesti rahvaarv ja Venemaa eestlased </hi> </s> </p>
<p> <s> Vähesel määral saab seda põhjendada rahvastiku vanusstruktuuri suhtelise noorusega , mida tuleb 1960. aastateni positiivse mõjutegurina tõesti arvestada . </s> <s> Siiski on peamiseks eestlaste rahvaarvu säilitavaks teguriks Eestis olnud hoopiski Venemaa eestlaste küllaltki massiline tagasiränne sõjajärgsel perioodil kuni 1970. aastateni . </s> <s> Venemaa eestlaste ning nende otseste järeltulijate arvu võib hinnata 75 000-100 000 inimesele ehk umbes 10 protsendile praegusest eestlaste arvust Eestis . </s> <s> Muidugi on see äärmiselt üldine hinnang , kuivõrd tagasirännanute teist ja järgmisi põlvkondi on arvuliselt keeruline välja tuua . </s> <s> Niisiis võib-olla küll ootamatu , aga vaieldamatu tõsiasi on see , et taastenivoost madalama sündimuse rahvaarvu kahandav mõju on olnud tunduvalt väiksem just Venemaa eestlaste tagasirände vastupidise mõju tõttu . </s> <s> Taoline sündimustasemega ju otseselt mitteseotud rahvastikuarengu tegur on siinkohal esile toodud seetõttu , et juba paar aastakümmet ja seda enam edaspidi ei saa eestlased niisuguse reserviga enam arvestada . </s> <s> Ligikaudu kahesajatuhandelisest Venemaa eestlaskonnast on endise Nõukogude Liidu riikides järel vaid alla 65 000 inimese , pealegi üksnes pooled neist on säilitanud emakeelena eesti keele . </s> </p>
<p> <s> <hi rend="rasvane"> Asja ei “ otsusta ” paljulapselised </hi> </s> </p>
<p> <s> Põlvkondliku sündimustrendi stabiilsuse rõhutamise järel on asjakohane tunda huvi ka põlvkondadevaheliste erisuste vastu . </s> <s> Mõneti kõrgem sündimustase , nii eakamate kui ka nooremate põlvkondadega võrreldes , on iseloomustanud 1950. aastatel sündinud eesti naisi . </s> <s> Nimetatud põlvkonnad jõudsid aktiivsesse sünnitusikka 1960. aastate lõpul ning just nemad põhjustasidki tollase sündimuse tõusu , jõudes välja peaaegu taastenivooni . </s> <s> Ka veel viis aastat nooremaid naisi iseloomustab veidi kõrgem sündimus eakamate põlvkondadega võrreldes , nooremate sündimus on aga juba hoopis madalam . </s> <s> Suur osa viimastest on aga siiski veel sünnituseas ning alles lähemad 5-7 aastat näitavad , kas 1970. aastatel sündinud eesti põlvkonnad toovad pöörde seni valitsenud sündimustrendi stabiilsusesse või mitte . </s> <s> Väärib rõhutamist , et vastupidiselt argiarusaamale ei sõltu Eesti lähiaja sündimustase peajoones mitte paljulapselistest ega noortest , alles moodustuvatest peredest , vaid selle määrab ära täna juba ühte last omavate perekondade edasine käitumine : nad on loobunud teisest lapsest ja muidugi kolmandast oma elu kahekümnendates aastates , kuid saavad selle nii-öelda tasa teha kolmekümneselt . </s> <s> Sellisel juhul säiliks ka viimase viiekümne aasta eestlaste põlvkondlik sündimustase . </s> <s> Muidugi ei pruugi nad seda teha , millisel juhul eestlaste sündimusnäitajad hakkavad langema . </s> <s> Omajagu sõltub valik kahe alternatiivi vahel sellest , kuivõrd hindame ühelt poolt käesoleva hetke ning teisalt pikema ajaperioodi väärtusi , seda nii perekonna kui riigi tasandil . </s> </p>
<p> <s> <hi rend="kaldkiri"> Kalev Katus ( 1955 ) , Allan Puur ( 1963 ) ja Asta Põldma ( 1951 ) on Eesti Demograafia Instituudi teadlased . </hi> </s> </p></div2>
      </div1>
      <div1 type="ajakirjanumber">
        <head> Horisont 2 , 2002 </head>
        <div2 type="artikkel"><head> Sonora kõrbe hiidkaktuste ja indiaanlaste juures </head>
<p> <bibl> <author> <s> Hendrik Relve </s> </author> </bibl> </p>
<p> <hi rend="rasvane"> <s> Sonora kõrb asub suuremalt osalt Mehhikos , üks kolmandik sellest ulatub USA Arizona osariiki . </s> <s> Võrreldes muu maailma kõrbetega , on Sonora kuulus oma kaktuseliikide külluse poolest . </s> <s> Siin kasvab ka maailma suurim kaktus - saguaro ehk hiid-karneegiakaktus , mis võib sirguda rohkem kui 15 meetri kõrguseks ja elada üle 150 aasta . </s> <s> Sonora kõrbe põlisasukaks on indiaani hõim , kelle nimeks tohono o'odham . </s> <s> See omakeelne hõimunimetus tähendab tõlkes kõrbe inimesi . </s> <s> Käisime Sonora kõrbe ja selle pärisasukaid uudistamas märtsikuus . </s> </hi> </p>
<p> <s> Olime Los Angelese lennujaamast oma rendiautoga peaaegu peatusteta läbinud 800 km . </s> <s> Päike oli juba ammu loojunud , kui ühes üksildases kõrbe bensiinijaamas pärisime , kas läheduses leidub ehk mõnda kämpingut . </s> </p>
<p> <s> “ Ei , kämpinguid siinkandis pole , ” vastati meile . </s> <s> “ Pange telgid lihtsalt tee äärde kõrbesse . ” </s> <s> Meie reisiseltskonna naisliikmed küsisid : “ Kas madude ohtu pole ? ” </s> </p>
<p> <s> “ Ei . </s> <s> Praegu , märtsis , maod veel magavad , ” saime vastuseks . </s> <s> “ Aga ohuks võivad olla Mehhiko immigrandid . </s> <s> Neid tuleb alatihti üle piiri . </s> <s> Kõrbes redutades on nad näljas ja võivad öösel teie toiduvarusid rünnata . ” </s> </p>
<p> <s> Eelmisel öösel olime väga vähe maganud ja praegu rampväsinud . </s> <s> Meil polnud valikut . </s> <s> Muidugi ei lasknud mõte kõrberöövlitest meid kuigi muretult põõnata . </s> <s> Esimeste koidukiirtega pea telgist välja pistnud , avastasin , et olime telgid asetanud otse hiidkaktuste vahele . </s> <s> Lähim neist asus telgist paari meetri kaugusel . </s> <s> See oli pooleldi kõdunenud ja umbes 5 meetri kõrgune . </s> <s> Tema sisemusest olid paljastunud puitunud rood otsekui lagunenud betoonehitise roostes raudarmatuur . </s> <s> Säilinud kaktuse osad olid kaetud sukanõelataoliste ogadega . </s> <s> Kujutleda vaid , kui see pehkinud kaktuseront oleks öösel tuulehooga telgile peale kukkunud ! </s> </p>
<p> <s> Astusin telkidest kaugemale ja kuulatasin looduse helisid . </s> <s> Need olid selgesti teistsugused kui Eestimaal . </s> <s> Kõrva hakkas üksikuid võõrapäraseid linnuhäälte katkeid ja teravat tuulevihinat . </s> <s> Vihin meenutas häält , mis võiks tekkida siis , kui keerutada pea kohal luuda . </s> <s> Seda tekitasid tuulehood , mis tuhisesid läbi hiidkaktuste ogaliste võrade . </s> <s> Siis vupsas lageda silmapiiri tagant ootamatult , nagu lähistroopikas ikka , välja punetav päikeseketas . </s> <s> Mõne minutiga asendus tarretav jahedus õdusa soojusega nagu kodumaal kesksuvel . </s> </p>
<p> <s> <hi rend="rasvane"> Õitsemise aeg Orelivilede Kaktuste kuningriigis </hi> </s> </p>
<p> <s> Tunnise sõidu järel jõudsime kaitseala piirile . </s> <s> Tee veeres ilutsevalt kivitahvlilt võis lugeda : <hi rend="kaldkiri"> Organ Pipe Cactus Monument </hi> . </s> </p>
<p> <s> Nagu muudki USA rahvusmonumendid , on Orelivilede Kaktuste rahvusmonumendi territoorium rahvusparkidega võrreldes väikene . </s> <s> Selle tuumikuks on enam-vähem ruudukujuline maa-ala , mille külje pikkuseks ligi 16 kilomeetrit . </s> <s> Kaitseala lõunaserv ühtib Mehhiko piiriga . </s> <s> Maastiku ilme seespool kaitseala piire on järsult teistsugune kui väljaspool . </s> <s> 1937. aastast puutumatuna hoitud tasandikud ja lauged mäenõlvad on kaetud kõrbe kohta tavatult lopsaka taimestikuga . </s> <s> Olen oma varasematel reisidel näinud Sahara kõrbe Aafrikas ja Karakumi kõrbe Aasias . </s> <s> Orelivilede Kaktuste kuningriik on taimestiku külluselt vahest võrreldav vaid saksauulisaludega Karakumis . </s> <s> Turkmeenid Karakumis nimetavad oma saksauulivõsasid metsadeks , Sonora indiaanlased kutsuvad sammaskaktustega alasid kaktusemetsadeks . </s> <s> Eestlase pilgule paistab see olevat selge ülepakkumine , kuid kõrbe põliselanikud mõõdavad metsa oma arusaamisest lähtuvalt . </s> </p>
<p> <s> Oli tunne , nagu oleksime sattunud mõne botaanikaaia sukulenttaimede osakonda . </s> <s> Laiguti kõrb , mis suisa kirendab värvides . </s> <s> Õite värvimustris vahelduvad kollased , sinised ja punased toonid . </s> <s> Selline õitepidu vältab igal aastal vaid paar nädalat ja võib toimuda veebruaris või märtsis . </s> <s> Õitsemise algus oleneb sellest , kui palju tuleb peamisel vihmaperioodil - talvel - sademeid , ja millal saabuvad esimesed kuumalained . </s> <s> Mõnel aastal , kui sademeid on vähe , jääb värvipidu hoopis ära . </s> <s> Meil vedas . </s> </p>
<p> <s> Kummardusin uurima erinevat värvi õisi . </s> <s> Kärtsu kollast tooni andis rohuvaibale meie moonide sugulane , läänemagun . </s> <s> Erksalt sinetavad õied kuulusid kohalikule lupiini liigile . </s> <s> Punaseid õisi paistis kõige enam põõsal , mille indiaani- ja inglisekeelne nimi on <hi rend="kaldkiri"> ocotillo </hi> . </s> <s> Väliselt näis see ogadega kaetud vibalike harudega taim kaktuste hulka kuuluvat . </s> <s> Tegelikult on ta botaanikute keelepruugi järgi siiski üks lehitute võrapõõsaste seast . </s> <s> Teadsin raamatuist , et indiaanlased on osanud seda Sonoras väga tavalist põõsast õige mitmekülgselt kasutada - juurtest on valmistatud ravimeid , okstest ehitatud läbimatuid kaitsetarasid , õitest keedetud maitsvat teed . </s> </p>
<p> <s> Kaitseala sümboltaimeks on kaktuseliik , millel eestikeelne nimi puudub , kuid mis inglise keeles kannab nime orelivilede kaktus . </s> <s> Nimi iseloomustab kaktust päris tabavalt , sest tolle rohked sihvakad ülespoole pürgivad harud sarnanevad kirikuoreli viledega . </s> <s> Harude kõrgus võib ulatuda kaheksa meetrini . </s> <s> USA-s ei kasva seda kaktuseliiki peale kõnealuse paiga mitte kusagil , kaktuse peamine levila jääb Mehhiko poolele . </s> <s> Orelivilede Kaktuste kuningriigis leidub toda kaktust aga tihti lausa massiliselt ning mõnedel mäerinnakutel moodustab ta peaaegu võsalaadseid kooslusi . </s> <s> Kõrbeindiaanlased hindavad kõrgelt orelivilede kaktuse vilju , mis on tennisepallisuurused ja erakordselt maitsvad . </s> <s> Juulis valmivad viljad on mahlased ning sarnanevad maitselt arbuusile . </s> <s> Kesksuvises kõrbekuivuses maitseb selline roog võrratu hõrgutisena , ning sel ajal käivad indiaanlased neid vilju kõrbes agaralt otsimas ja korjamas . </s> <s> Märtsis aga polnud orelivilede kaktusel näha veel isegi õisi . </s> <s> Need pidid avanema kuu-kahe pärast . </s> </p>
<p> <s> <hi rend="rasvane"> Suurimad kaktused kasvavad Saguaro rahvuspargis </hi> </s> </p>
<p> <s> Sonora kõrbe kuulsaim kaitseala on ilmselt Saguaro rahvuspark . </s> <s> Seal on säilinud USA kõige uhkemad saguaro ehk hiid-karneegiakaktuse kooslused . </s> <s> Orelivilede rahvusmonumendi juurest Saguaro rahvusparki jõudmiseks tuli meil läbida üks tohono o'odamite kolmest reservaadist , mis on nende reservaatidest suurim ja palistas meie teed ligi 150 kilomeetri ulatuses . </s> </p>
<p> <s> Võrdlemisi tasasel maal vaheldusid asustamata kõrbed karjamaade ja põuaste põldudega . </s> <s> Ajuti nägime tee ääres indiaanikülasid . </s> <s> Nende välisilme ei erine kuigi palju Arizona valgete asukate küladest . </s> <s> Lihtsad rusket tooni ilmetud ühepereelamud paiknevad tavaliselt tihedalt kobaras , majad on ühekordsed , ehitatud kergetest tellistest . </s> <s> Sillutamata õuedel seisis farmeriautosid ja mängis lapsi . </s> <s> Vaid laste tõmmu näonahk , kõrged põsesarnad ja mandlisilmad reetsid , et tegemist on maa põlisrahvaga . </s> </p>
<p> <s> Pärast kolmetunnist sõitu olime kohal . </s> <s> Saguaro rahvuspark koosneb kahest lahustükist - esinduslikumast ja käidavamast lääneosast ning metsikumast ja üksildasemast idaosast . </s> <s> Rahvuspargi pindala on kokku 370 ruutkilomeetrit . </s> <s> Suuruselt ligikaudu Eesti Soomaa Rahvuspargiga võrdne Saguaro rahvuspark kuulub USA-s väiksemate rahvusparkide kilda . </s> </p>
<p> <s> <hi rend="rasvane"> “ Terav kaktuseelamus ” </hi> </s> </p>
<p> <s> Kuigi Saguaros puudusid mõned kaktuseliigid , mida olime kohanud Orelivilede rahvusmonumendi aladel , näis kaktusliikide mitmekesisus seal kokkuvõttes isegi suurem . </s> <s> Mõni neist paistis tuttavana seetõttu , et on Eestis tavaline potitaim aknalaual . </s> <s> Selline oli näiteks lapikute varrelülidega liik , mida meil rahvasuu ämmakeelena tunneb . </s> <s> Saguaro kaktustest pakkus sõna otseses mõttes kõige teravamaid elamusi liik , mida inglise keeles kutsutakse hüppavaks kaktuseks . </s> <s> Kui üks meie reisikaaslastest teatas , et mingi kaktus olevat teda selja tagant rünnanud , arvasime , et ta viskab nalja . </s> <s> Kuid peagi sattusime ka ise rünnaku alla . </s> </p>
<p> <s> Eemalt näeb see opuntiate hulka kuuluv ja vaevalt rinnuni ulatuv kaktus välja nagu koheva plüüsiga üle tõmmatud ohutu kahar põõsake . </s> <s> Kuid tarvitseb temast vaid nii lähedalt mööduda , et sa mõnda tema vart vaevu riivad , kui ta oma ploomisuuruse tipmise varrelüli tugevalt su keha külge haagib . </s> <s> Kui püüad seda valusasti torkivat tüütust sõrmedega eemaldada , tungivad ta peened ogad juba märksa sügavamalt sõrmede naha alla . </s> <s> Valusate kogemuste kaudu õppisime , et ohtlikust külgehaakijast vabanemiseks on vaid üks tee - jala või käsivarre külge klammerdunud tüütuse ogad tuleb ettevaatlikult noaga läbi lõigata , nii et siilitaoline võrseots maha potsatab . </s> <s> Seejärel tuleb ogajäänused terava noaotsa ja pinsettidega ühekaupa naha alt välja urgitseda . </s> <s> See , mis meie jaoks toob kaasa nii ebameeldivaid läbielamisi , tähendab kaktuse jaoks võimalust asustada uusi kasvupaiku . </s> <s> Paigas , kuhu inimene või loom kaktuse varrelüli viimaks endalt maha raputab , kasvatab ta endale alla juured ja areneb iseseisvaks taimeks . </s> </p>
<p> <s> Saguaro rahvuspargi peamiseks tõmbenumbriks on kaktused , mille järgi rahvuspark on endale nime saanud . </s> <s> Nende kogumikud kõrguvad teiste kaktuste kohal nagu tantsus tardunud hiiglaste rühmad . </s> <s> Saguarode harud sarnanevad tihti kõverdunud inimkätega ja seetõttu meenutab selle kaktuse siluett inimkogu . </s> <s> Pole ime , et mitmetes indiaani pärimustes peetakse neid muistsete inimeste järglasteks . </s> <s> Kõrgeim saguaro , mida oma silmaga nägin , küündis silmamõõdulise hinnangu järgi 12 meetrini . </s> <s> Harjumusest Eestimaal põlispuude ümbermõõtu mõõta , tahtnuksin teada saada ka selle suurima hiiu täpset tüve ümbermõõtu . </s> <s> Tihedad turritavad okaste read tema tüvel jahutasid soovi siiski kiiresti . </s> <s> Silmaga võis tüve ümbermõõduks rinnakõrguselt hinnata umbes 1,5 meetrit . </s> </p>
<p> <s> <hi rend="rasvane"> Kõrbe “ põlispuud ” </hi> </s> </p>
<p> <s> Kõrgete , rohkem kui sajandivanuste kaktusehiiglaste ümber kees rikkalik elu . </s> <s> Näha oli liblikaid ja muid putukaid , kuuldus linnuhääli , millest ühed meenutasid meie peoleo ja teised ööbiku meloodilisi lauluviise . </s> <s> Teravalt kiljudes , justnagu eestimaine rähn , sööstis läbi õhu ja maandus saguaro tippu käelabapikkune linnuke . </s> <s> Tema pea ja rind olid pruunid ning seljaosa mustavalgekirju . </s> <s> See oli kaktuserähn . </s> <s> Nii nagu Eesti metsade rähnid raiuvad pesaõõnsuse haava või kuuse tüvesse , teeb kaktuserähn kõrbes pesa saguaro sisse . </s> <s> Hiljem saavad majajäetud õõnsustes pesitseda teised linnud . </s> <s> Hiidkaktused täidavad kõrbekoosluses sama rolli , mis põlispuud meie metsades . </s> <s> Nad loovad elu- ja toitumisvõimalusi seentele , putukatele , lindudele ning teistele elusolevustele , kes kõrbes muidu elada ei suudaks . </s> <s> Nii tagavad nad enda ümbruses suurema elustiku külluse . </s> </p>
<p> <s> Saguarod on olnud keskseks taimeks indiaanlaste pärimuskultuuris . </s> <s> Selle kaktuse kohta on kõrbeindiaanlased kõnelenud rohkem muistendeid , legende ja muid pärimusi kui ühegi teise kaktuseliigi kohta . </s> <s> Üheks saguarode tähtsuse põhjuseks indiaani kultuuris on kindlasti nende mõjus välimus . </s> <s> Saguarode kogukus ja vormiküllus mõjub kujutlusvõimet kannustavalt ka igale tänapäevasele kõrberändurile , kes neid esmakordselt näeb . </s> <s> Kuid ka tohono o'odamite materiaalses kultuuris on saguarodel eriline koht . </s> <s> Selle taime viljade valmimise järgi on kõrbeindiaanlased koguni oma aastase elurütmi seadnud . </s> <s> Uue aasta algust arvestati omal ajal juuni lõpust , sellest ajast , kui saguaro viljad küpseks saavad . </s> <s> Selleks ajaks suunduti peredega saguaro kasvukohtadesse , et vilju koguda . </s> <s> Munatoliselt ümaraid , väljast rohelisi ja seest punaseid vilju koputati kaktuste otsast alla pikkade ritvadega . </s> <s> Viljadest valmistati siirupit , mahla , veini . </s> <s> Veini valmimise ajal peeti maha üks aasta tähtsamaid ja rõõmuküllasemaid tseremooniaid - saguaro festival . </s> <s> Laulude , tantsude , mängude ja rituaalidega täidetud festival vältas päevi . </s> </p>
<p> <s> <hi rend="rasvane"> Kõrberahvas saab kesta vaid tavasid mäletades ja elustades </hi> </s> </p>
<p> <s> Keegi ei tea täpselt , kui kaua tohono o'odamid Sonora kõrbes on asunud . </s> <s> Arheoloogilised leiud lubavad oletada , et nad on elanud siin vähemalt 1000 aastat . </s> <s> Esimesed valged , kellega siinsed indiaanlased kokku puutusid , olid lõuna poolt saabunud hispaanlased . </s> <s> Kui hispaanlased kohalikku hõimu 17. sajandil katoliiklasteks pöörama hakkasid , andsid nad hõimule nimeks papagod . </s> <s> Nimi , mis võeti naaberhõimude keelest ja tähendas ubade sööjaid , tulenes asjaolust , et oad olid selleks ajaks saanud Sonora kõrbe põlisasukate peamiseks viljeldavaks toidutaimeks . </s> <s> Kunagi , sajandeid varem , olid nad hankinud kogu elatise loodusest . </s> <s> Kuid ka siis , kui hispaania misjonärid seda hõimu täpsemini kirjeldama asusid , koosnes 75 protsenti nende elatisest loodusandidest . </s> <s> Tohono o'odamid on tuntud ka kui osavad kütid ja suurepärased kõrbetaimede tundjad . </s> <s> Hõimu ametlik nimetus papagod muudeti tohono o'odamiteks ümber alles hiljuti , 1989. aastal . </s> <s> Hõimu omakeelse nimetuse ametlik kasutuselevõtt on märk hõimu eneseteadvuse uuest tõusust viimastel aastakümnetel . </s> </p>
<p> <s> Tohono o'odameid elab Arizonas kokku ligi 17 000. </s> <s> Nende kolme reservaadi pindala on kokku ligi kolmandiku Eesti suurune . </s> <s> Meie tutvusime lähemalt Tusconi linna lähistel asuva San Xavieri reservaadiga . </s> <s> Elasime majas , mis kuulus ühele hõimu vaimsele juhile , Lendavale Kotkale . </s> <s> Võõral pilgul oli pererahva maja sisustuses , igapäevastes tarbeesemetes , toidus ja riietuses raske märgata detaile , mis viitaksid indiaani eripärale . </s> <s> Laual seisis televiisor , riiulis raamatud , CD-d ja videokassetid , nagu igas tsiviliseeritud kodus . </s> <s> Ka arvuti ja e-posti kasutamine kuulusid endastmõistetavalt Lendava Kotka igapäevasesse ellu . </s> <s> Vaid hoolikamal tutvumisel maja ja selle ümbrusega reetsid üksikud pisiasjad elanike tegelikku kuuluvust . </s> </p>
<p> <s> Maja taga õuel seisis ritvadest painutatud kuplikujuline sõrestik , mille keskel oli maa sees süvend . </s> <s> Selles paigas peetakse kord nädala või paari jooksul higitelgi tseremooniat . </s> <s> Selleks kaetakse sõrestik presendiga ja täidetakse süvend telgi keskel hõõguvate kividega . </s> <s> Rituaal kestab tunde . </s> <s> See koosneb neljast osast , millest igaüks pühendatud eri ilmakaarele ja algelemendile . </s> <s> Kottpimedas ja lämbes telgis istudes öeldakse palveid , lauldakse ja kõneldakse pikki lugusid . </s> <s> Vaheaegadel tullakse telgist välja ja kümmeldakse veega . </s> <s> Mõneti saab indiaani higitelgi traditsiooni võrrelda eesti saunatraditsiooniga . </s> <s> Rõhuasetused on aga erinevad . </s> <s> Meie saunatamise mõte on ju kõigepealt ikkagi ihu puhtaks saamine ning lisaks natukene ka hinge kosutamine . </s> <s> Higitelgi rituaali eesmärk on , vastupidi , eelkõige hinge puhastamine , kuigi ka ihu saab selle käigus haritud . </s> </p>
<p> <s> Elamu sees juhiti meie tähelepanu esemetele , mille tähendusest võis aru saada vaid siis , kui teadsid , mis puhul neid tarvitatakse . </s> <s> Näiteks seisid riiulil punasesse kangasse mässitud kotkasulgedest lehvik , piklik karp , milles keeruliste nikerdustega piip ja nahast kotike , milles sees rohekas pulber . </s> <s> Kotkasulgedest lehvikuga õnnistatakse osalisi püstkoja ja higitelgi rituaalis . </s> <s> Piipu tarvitatakse omaette tseremoonias , mida nimetataksegi piibutseremooniaks . </s> <s> Rohekas kibeda maitsega pulber kotikeses on valmistatud peyotest ehk uimakaktusest . </s> <s> Seda ainet , mida tunnevad ka mitmed teised indiaanihõimud , maitstakse teatavatel puhkudel mitmetel eri rituaalidel . </s> </p>
<p> <s> Vestlused Lendava Kotkaga andsid aimu , millised on tema hõimu praegused mured ja tulevikulootused . </s> <s> Kunagise loodusrahva kombel , vaid loodusele ja iseendale lootes , kõrbe indiaanlased enam elada ei saa . </s> <s> Arizona osariigis on maad viletsad ja põllumajandus kiratseb . </s> <s> Nii ei paku ka nüüdne majandus siin kuigivõrd toimetulekuvõimalusi . </s> <s> Paljud indiaanlased on kolinud linnadesse ja mujale , kus pakutakse tööd . </s> <s> Nad pingutavad , et unustada oma juured ja sulanduda tarbimisühiskonda . </s> <s> Reservaatidesse jäänute pärusosaks on sageli materiaalne virelemine ja tööpuudus . </s> <s> Vaimne surutis , mida indiaanlased Ameerika Ühendriikides ikka on pidanud taluma , viib kergesti depressiooni ja lootusetuseni . </s> <s> Nii on reservaatides tavalisteks probleemideks alkoholism , narkootikumide pruukimine , kuritegevus . </s> <s> Purjutavaid indiaanlasi nägime korduvalt meiegi . </s> </p>
<p> <s> Lendava Kotka suguvõsa eelmistes põlvkondades on olnud mitmeid silmapaistvaid hõimutraditsioonide kandjaid . </s> <s> Tema vanaisa oli tuntud laulik ja pärimuste mäletaja , vanaema austati kui usujuhti . </s> <s> Nendelt saadud teadmised ja oskused talletusid Lendavale Kotkale lapsepõlves ja nooruses tugevasti mällu . </s> <s> Nüüd on ta enda ümber kogunud nooremaid hõimuliikmeid , kes tema veendumusi jagavad . </s> <s> Koos teiste Arizona indiaanihõimude vaimsete juhtidega , kellega omavahel sidemetes ollakse , hoiavad nad elus ja tutvustavad hõimukaaslastele visalt vanu rituaale , tähtpäevi , tavasid ja kombeid . </s> </p>
<p> <s> Lendav Kotkas võib pajatada lõputult oma hõimu pärimusi ja muistendeid , kõnelda lugusid oma rahva minevikust , kommetest ja elu põhimõtetest . </s> <s> Tema lood on köitvad ja värvikad . </s> <s> Kahtlemata on ta suurepärane kõneleja . </s> <s> Ajuti meenutas ta mulle mõnda tuttavat eesti külameest , kelle jutus ja olekus samasugust sügavat rahvatarkust ja elutundmist . </s> <s> Õppisin temalt palju . </s> <s> Näiteks ka seda , et tänapäeva indiaanijuhile külla minnes ei tohi mingil juhul kinkida vägijooki , kuid tasub kaasa võtta ohtralt tubakat . </s> <s> Valge mehe tulivesi on aegade jooksul indiaanlastele nii määratult kurja teinud , et temasugused mehed keelduvad seda suu sisse võtmast . </s> <s> Kuid tubakas kulub marjaks ära rituaalivahendina . </s> <s> Tubakat heidetakse lõkkesuitsu paljude rituaalide käigus , piibutseremooniatel vajatakse seda piibu toppimiseks . </s> </p>
<p> <s> Pärast seda , kui Lendav Kotkas oli meiega lõpule viinud püstkoja tseremoonia , kinkis ta mu pojale särgi . </s> <s> See oli pärit tohono o'odami noormeeste hõimupäevadelt , mida ta igal aastal korraldab . </s> <s> Särgi seljale oli kirjutatud <hi rend="kaldkiri"> Ba'ag S - hemu Da' </hi> . </s> <s> Tema hõimu keeles tähendab see <hi rend="kaldkiri"> Valmistades kotkaid ette lennuks . </hi> </s> <s> Aimasin selles lauses hõimujuhi üht peamist pürgimust . </s> <s> Hõimu noored peavad tuule tiibadesse saama mineviku tarkustele toetudes . </s> <s> Tohono o'odami hõimu , nagu teistegi indiaanihõimude tuleviku võti peitub vanades pärimustes ja eluvaadetes . </s> <s> Neid elusana hoides on lootust püsima jääda ka üha kiiremini muutuvas maailmas . </s> </p>
<p> <s> <hi rend="kaldkiri"> HENDRIK RELVE ( 1948 ) on metsabioloogist rännumees . </hi> </s> </p></div2>
      </div1>
      <div1 type="ajakirjanumber">
        <head> Horisont 2 , 2002 </head>
        <div2 type="artikkel"><head> Raudne eesriie <lb/> oli tahtmatu demograafiline eksperiment </head>
<p> <bibl> <author> <s> Kalev Katus , Allan Puur , Asta Põldma </s> </author> </bibl> </p>
<p> <s> <hi rend="rasvane"> See , mitu last üks Eestis elav naine sünnitab , on sõltunud mingil määral tema elupaigast , veidi enam haridusest , ootamatult vähe materiaalsetest hüvedest ja ühiskondlikest oludest , aga seda rohkem asjaolust , kas ta on põliselanik . </hi> </s> </p>
<p> <s> Eelmises “ Horisondis ” kirjutasime sellest , et Eesti põlisrahva sündimus on olnud põlvkonniti märkimisväärselt ühtlane , kuid paraku allpool taastenivood . </s> <s> Ja seda juba meie vanaemadel ehk täpsemalt - alates nendest põlvkondadest , kes ise tulid ilmale 1920. aastatel . </s> <s> Aastakümneid valitsenud arengutrendi on asunud lõhkuma 1970. aastatel sündinud naised , kelle sündimuskäitumine vanemate põlvkondade taustal kipub olema teistsugune päris mitmes plaanis . </s> <s> Ainuüksi sündimustase on neil siiamaani olnud ligikaudu 40 protsenti madalam . </s> <s> Muidugi on too , täna oma kahekümnendates eluaastates põlvkond ju alles sünnituseas , mistõttu võivad need naised järgneval eluperioodil ehk siis kolmekümnendate eluaastate jooksul eesti traditsioonilise sündimustasemeni ikkagi jõuda . </s> <s> Sellisel juhul kasutavad nad selleks lihtsalt märkimisväärselt teistsugust pereplaanimise mudelit . </s> <s> Kuivõrd sellistel ootustel on alust , näitavad järgmised 5-7 kalendriaastat . </s> </p>
<p> <s> Huvitudes sotsiaalsetest erisustest rahvastiku sündimuses , võib üldarenguna tõdeda pidevat ühtlustumist . </s> <s> Ehk lahtiseletatult - pool sajandit tagasi oli erinevate rahvastikurühmade sündimuskäitumine üksteise suhtes silmatorkavamalt mitmekesisem ning mida lähemale tänapäevale , seda väiksemaks on need erisused kahanenud . </s> </p>
<p> <s> <hi rend="rasvane"> Kesk- ja Lääne-Eestis rohkem lapsi </hi> </s> </p>
<p> <s> Viimase poolsajandi vältel on sündimus mõnevõrra kõrgem olnud saartel ning Kesk- ja Lääne-Eestis . </s> <s> Kvantitatiivselt pole vahe küll teab mis suur , kuid sisulisest küljest on hälve veidi kõrgema sündimuse suunas seda tähtsam : nimelt on nende Eesti piirkondade sündimus olnud napilt , kuid siiski ülevalpool taastenivood . </s> <s> Madalam on olnud sündimus Põhja- ja Ida-Eestis , eelkõige Tallinnas . </s> <s> Samas on aga just tallinlaste põlvkondlik sündimus nende aastakümnete jooksul kõige rohkem tõusnud , olles nõndaviisi üheks konkreetseks väljenduseks juba eespool viidatud sündimuse ühtlustumisele . </s> </p>
<p> <s> <hi rend="rasvane"> Haridus mõjutab </hi> </s> </p>
<p> <s> Samalaadselt on kahanenud sündimuse hariduserisused . </s> <s> Liikudes eakatest põlvkondadest nooremate poole , on jälgitav nii kõrg- kui keskharidusega naiste sündimuse tõus . </s> <s> Seejuures on kasv olnud kaunis märkimisväärne , küündides ligilähedaselt 30 protsendini . </s> <s> Samal ajal pole peaaegu üldse muutunud põhihariduse omandamisega piirdunud naiste sündimus . </s> <s> Nõndaviisi ongi sündimuse hariduserisused kahanenud , säilitades siiski ka tänapäeval traditsioonilise kuju - mida kõrgem haridus , seda vähem lapsi . </s> <s> Tähelepanelik lugeja võib nüüd küsida , et miks pole siis kogurahvastiku sündimus oluliselt tõusnud , kui kesk- ja kõrgharidusega naispõlvkondadel on see kasvanud enam kui veerandi jagu . </s> <s> Seletus on lihtne : kui varem moodustasid kõrgharidusega naised selge vähemuse , siis põlvkonnast põlvkonda on nii kõrgharidusega , aga eriti keskharidusega naiste osakaal pidevalt kasvanud . </s> <s> Niisiis on järjest suurem osa naisi libisenud madalama sündimusega rahvastikukihti . </s> <s> Samalaadset struktuurinihet tuleb üsna sageli arengutrendi võrdlustel arvestada . </s> </p>
<p> <s> <hi rend="rasvane"> Sündimus ei sõltu materiaalsetest hüvedest </hi> </s> </p>
<p> <s> Perekonna ja leibkonna ainelise kindlustatuse seisukohalt vaadatuna tundub , et sündimus pole olnud ega ole ka praegu mingis kindlas selges sõltuvuses rahast või muudest materiaalsetest hüvedest . </s> <s> Omaette probleem aga on muidugi see asjaolu , et lapse tulekul perekonda jaotub leibkonna kogusissetulek suurema arvu liikmete vahel ja isiku kohta võetuna paratamatult väheneb . </s> <s> Ka varematel aegadel on sedasorti sissetuleku suhteline langus tekitanud perekonna eelarves tühimikke , kuid meie käesolev üleminekumajandus on kõnealust sõltuvust mitmekordselt võimendanud ning sotsiaal- ja rahvastikupoliitika pole suutnud oludega sammu pidada . </s> </p>
<p> <s> <hi rend="rasvane"> Põliselanikud ja sisserännanud </hi> </s> </p>
<p> <s> Teiste taustal jookseb poolsajandi tähtsaim sündimuserisus eesti põlisrahvastiku ning sõjajärgsetel aastakümnetel Eestisse sisse rännanud rahvastiku vahel . </s> <s> Tegelikult on nimetatud kahe rahvastikurühma erisused pea kõigi demograafiliste ja sotsiaaltunnuste ning käitumismallide lõikes silmatorkavalt erinevad - isegi sedavõrd erinevad , et Pere- ja Sündimusuuringu tulemusi on arukas käsitleda põlis- ja välispäritolu rahvastiku kohta eraldi . </s> <s> Sündimuskäitumise seisukohalt on sisserännanute vanima põlvkonna sündimus samaealise põlisrahvastiku sündimusest kõrgem , kuid nooremates kohortides on vahekord muutunud vastupidiseks , ning eriti märkimisväärne on vahe põlisrahvastiku kasuks 1950. aastatel sündinud naiste puhul . </s> <s> Ühtlasi aga tuleb tõdeda sisserännanute sündimuse kiiret tõusu 1980. aastatel , eriti kümnendi lõpupoole , mille tagajärjel näiteks venelaste sündimus Eestis tõusis sõjajärgse ajaperioodi vältel esmakordselt just 1980. aastate lõpul kõrgemale kui venelaste sündimus nende kodupaigas Venemaal . </s> </p>
<p> <s> <hi rend="rasvane"> Pööre noorenemiselt vananemisele </hi> </s> </p>
<p> <s> Sündimuse üldise taseme ja selles ilmnevate erinevuste kõrval on teiseks oluliseks rahvastiku sündimust kirjeldavaks aineseks sündimusajastus ehk küsimus sellest , millises vanuses naine oma lapse ( d ) sünnitab . </s> <s> Kogu viimase poolsajandi jooksul on sündimus Eestis kaunis järjekindlat noorenenud . </s> <s> Näiteks oli noorim uuringusse hõlmatud ehk 1970. aastatel sündinud põlvkond ilmale toonud pooled oma esimestest lastest juba 23. eluaastaks , viiskümmend aastat eakamal kohordil oli samaks vanuseks sünnitatud vaid 30 protsenti esmaslastest . </s> <s> Teismelises eas on vahed veelgi märgatavamad : 19. eluaastaks oli vanimast põlvkonnast sünnitanud oma esimese lapse kolm protsenti , noorimas on sama näitaja kasvanud juba 12 protsendini , niisiis neli korda . </s> <s> See järjepidev , enam kui pool sajandit kestnud sündimuse noorenemine Eestis on aga viimaste aastate jooksul peatunud : täpsemini on algust saanud vastupidine trend ning sündimus on küllalt järsku hoopis vananema hakanud . </s> <s> Eks seegi ole üheks praegu sünnituseas oleva rahvastikuosa teistsuguse käitumise peegelduseks nende emade ja vanaemadega võrreldes . </s> </p>
<p> <s> <hi rend="rasvane"> Kes on vallaslaps ? </hi> </s> </p>
<p> <s> Tavaliselt tuntakse huvi selle vastu , kas lapsed sünnivad abielus või väljaspool seda institutsiooni vallaslastena . </s> <s> Selle jaotuse puhul on eriti tundlik , aga ka sisuliselt tähenduslik just esimese lapse sünni ajal valitsev perekonnaseis . </s> <s> Tuleb tõdeda , et selles osas on Eestis kogu sõjajärgse Nõukogude perioodi jooksul valitsenud Skandinaavia maadele omane käitumislaad - nimelt on väljaspool ametlikult vormistatud abielu sündinud suhteliselt suur osa lapsi , keskmiselt ligikaudu viiendik . </s> <s> Põlvkonnast põlvkonda on see suhtarv järjest kasvanud ning tänaseks ületab väljaspool abielu sündinud esmaslaste osakaal juba poole kõigist sündinuist . </s> <s> Ometi pole abielusündimus asendunud mitte vallassündimusega , vaid hoopis vabaabielusündimusega , mis iseloomustab tänaseks enam kui viitkümmet protsenti esmassünni juhtudest . </s> <s> Vallassündimus on aga jäänud kogu vaadeldava poolsajandi vältel küllaltki stabiilselt ligikaudu 10 protsendi peale . </s> </p>
<p> <s> Olgu öeldud , et just vabaabielusündimuse osas erineb eesti põlisrahvastikukäitumine eriti silmatorkavalt sisserännanute omast . </s> <s> Muidugi ei arvestanud Nõukogude-aegsed seadused vabaabielu sedavõrd suurt levikut ja tugevat seost sündimusega , ei saanudki seda teha , sest eesti põlisrahvastiku sündimuskäitumine ei mahtunud kuidagi tollase Nõukogude Liidu raamidesse . </s> <s> Tagantjärele võib isegi väita , et raudse eesriide püstitamisega viidi läbi omamoodi eksperiment , mis tõestas demograafiliste seaduspärasuste suurt iseseisvust ja sõltumatust riigikorrast , sest hoolimata Nõukogude impeeriumi kammitsatest arenesid rahvastikuprotsessid Eestis sarnaselt ülejäänud samas demograafilises arengujärgus olevate rahvastega . </s> <s> Kurb on see , et ka praegune Eesti seadusandlus järgib endiselt Nõukogude , mitte Skandinaavia arusaamu , asetades sedamoodi eesti põlisrahvastiku jätkuvalt kehvemasse olukorda . </s> </p>
<p> <s> <hi rend="rasvane"> Taas vabad ! </hi> </s> </p>
<p> <s> Omaette teemaks on sünnivahemikud , mis näitavad , kui lühikeste ajavahemike järel lapsed sünnitatakse . </s> <s> Pisiasjadesse laskumata on nii esimese ja teise lapse kui ka teise ja kolmanda lapse sünnitamise vahele jääv ajaperiood 20. sajandil järjekindlalt lühenenud . </s> <s> Teisisõnu - pereplaanimisel on kasvavalt eelistatud laste sünnitamise ja kasvatuse kontsentreerimist lühema eluperioodi peale . </s> <s> Muide , sellest tulenevalt on tänapäeval viimase lapse lahkumisel vanematekodust isa/ema veel vanuse poolest päris mitu aastat nooremad kui varasematel aegadel . </s> <s> Nõnda on pikenenud perekonna see elufaas , kus vanemad on jälle uuesti omaette.Enamikus Lääneriikides on kõnealuse pere elufaasi väljakujunemine olnud märkimisväärseks impulsiks ühiskondliku elu ja eriti töökarjääri edenemisel . </s> <s> Meil Eestis on tõsiseks mureks meeste liigvarane suremus , mistõttu see laste lahkumise järgne pereelu faas ei saa liiga paljudel juhtudel kujuneda täisväärtuslikuks . </s> </p>
<p> <s> <hi rend="kaldkiri"> Kalev Katus ( 1955 ) , Allan Puur ( 1963 ) ja Asta Põldma ( 1951 ) on Eesti Demograafia Instituudi teadlased . </hi> </s> </p></div2>
      </div1>
      <div1 type="ajakirjanumber">
        <head> Horisont 2 , 2002 </head>
        <div2 type="artikkel"><head> Elu energiameres </head>
<p> <bibl> <author> <s> Jüri Krustok </s> </author> </bibl> </p>
<p> <hi rend="rasvane"> <s> Ühel heal päeval jäävad kuivale kõik naftat pumpavad puurtornid , ja nii kivisüsi kui ka meie ühine lootus põlevkivi saavad lihtsalt otsa . </s> <s> Kuidas siis hakkama saada ? </s> <s> Jah , kindlasti aitab meid tulevikus vesinikule tuginev energeetika , aitavad ehk ka kohe-kohe valmivad uued termotuumareaktorid , päikesepatareid ja tuulegeneraatorid , kütuseelemendid ning hüdroelektrijaamad , kuid kas nendest kõigist ikka piisab üha kasvavate vajaduste rahuldamiseks ? </s> <s> Samas väidab hulk teadlasi , et muretsemiseks pole mingit alust , sest me lausa ujume energias , millest piisaks inimkonnale tema kogu kujuteldava eksistentsi lõpuni . </s> <s> Mis energia see on ? </s> <s> Ja miks sellest enne midagi kuulda pole olnud ? </s> </hi> </p>
<p> <s> <hi rend="rasvane"> Kvantmaailm ja nullenergia </hi> </s> </p>
<p> <s> Energia , mis jätkuvalt kirgi üles kütab , on saanud endale nime nullenergia ( inglise keeles <hi rend="kaldkiri"> ZeroPoint Energy </hi> ehk <hi rend="kaldkiri"> ZPE </hi> ) . </s> <s> Nullenergia tuleneb kvantfüüsikast ning selles pole esmapilgul midagi üleloomulikku . </s> <s> Klassikalises füüsikas võime mingi imetillukese osakese energeetilise miinimumi leida üsna lihtsalt . </s> <s> Selleks tuleks tema kiirus võrdsustada nulliga ning asetada kohta , kus osakese potentsiaalne energia oleks minimaalne . </s> <s> Kvantfüüsikas me aga nii teha ei saa , sest vastasel juhul oleksid nii osakese kiirus kui ka tema asukoht ruumis kindlalt määratud . </s> <s> See aga läheks vastuollu nn. Heisenbergi määramatuse printsiibiga , mille kohaselt osakese kiiruse ja tema asukoha määramisel tuleb arvestada teatud täpsusega . </s> <s> Mida täpsemini me osakese kiirust määrame , seda ebatäpsemaks muutub tema asukoht ja vastupidi . </s> <s> Siit järeldub , et ka absoluutsel nulltemperatuuril 0 K ehk -273,16 Celsiuse kraadi ei ole kvantfüüsika printsiipidest lähtudes võimalik osakese energiat viia nullini ning ta jääb värelema igatahes . </s> <s> On kõigiti loogiline , et igasuguse osakesega seotud nullenergiat ei saa me kuidagi kasutada , sest sellisel juhul peaks ju tema energia vähenema allapoole minimaalset võimalikku , mis on aga vastuolus kvantfüüsika printsiipidega . </s> </p>
<p> <s> Sama määramatuse printsiip kehtib ka energia ja aja kohta ruumis . </s> <s> Isegi absoluutselt tühjas ruumis ( olgu selleks siis vaakum ) ei saaks me väita , et energia seal oleks null , sest energia mõõtmiseks kuluks lõpmatult pikk aeg . </s> <s> Nii tulenebki kvantfüüsikast lihtne järeldus , et ka vaakum ehk ruum , kus “ midagi ” ei ole , omab vähemalt energiat -- nullenergiat . </s> <s> Vaakumi nullenergia allikaks on eelkõige igasugused väljad , mis eksisteerivad kogu Universumis . </s> <s> Kõige tuntum on loomulikult elektromagnetväli , mille spekter ulatub gammakiirgusest kuni raadiolaineteni välja . </s> <s> Iga sellise välja põhjustanud võnkumine ehk mood omab samuti oma nullenergiat , mis on iseenesest äärmiselt väike , kuid erinevate sagedustega moode on Universumis ju ääretu hulk . </s> <s> Kui me kõik need pisitillukesed energiakogused kokku liidame , siis peaksime vaakumi nullenergiaks saama tõesti üsna aukartustäratava numbri . </s> </p>
<p> <s> Tore , tore , aga üllatuslikult on sellise energiamere märkamine vägagi raske , sest tegemist on ju ikkagi minimaalse energiaga , mille suhtes me kõiki teisi energiaid võrdleme . </s> <s> Ometi hakkab tema olemasolu ilmnema , kui vaakum ja mateeria kokku saavad . </s> <s> Esimesed viited vaakumi nullenergia olemasolust saadi juba kvantfüüsika algusaastatel , mil püüti teoreetiliselt välja arvutada vesiniku aatomi kiirgusspektreid . </s> <s> Iga aatomi tuumale kuuluv elektron omab temale iseloomulikke energiatasemeid . </s> <s> Kui elektron satub kõrgema energiaga tasemelt madalama energiaga tasemele , siis kiirgab ta välja teatud kindla lainepikkusega valgust . </s> <s> Vesiniku aatom oli praktiliselt esimene selline süsteem , mille kiirgusspekter suudeti ka uut kvantfüüsikat rakendades välja arvutada . </s> <s> Kuid katsetes mõõdetud ning teoreetiliselt leitud spektrid ei läinud millegipärast kokku . </s> <s> Alles pärast vaakumi nullenergia kaasamist arvutustesse suudeti eksperimendist mõõdetud lainepikkused viia vastavusse teoreetiliselt leitutega . </s> <s> Vaakumi nullenergia olemasolu on aga tõestatud ka ühe teise huvitava katsega . </s> </p>
<p> <s> <hi rend="rasvane"> Casimiri efekt </hi> </s> </p>
<p> <s> Juba aastal 1948 ennustas Hollandi füüsik Hendrick Casimir , et kui vaakumis asetada teineteisele väga lähedale kaks tasaparalleelset plaati , siis vaakumi energia erinevuste tõttu plaatide vahel ja mujal peaks tekkima imeväike jõud , mis surub plaadid kokku . </s> <s> Asi on nimelt selles , et elektomagnetvälja kõik moodid lihtsalt ei mahu plaatide vahele ning seetõttu jääb osa pikemalainelisi moode plaatide vahelt puudu . </s> <s> Loomulikult on see jõud äärmiselt väike ning teda pole sugugi lihtne mõõta . </s> <s> 1958. aastal tegi M. J. Sparnaay esimese argliku katse Casimiri poolt ennustatud jõu mõõtmiseks , kuid alles 1997. aasta alguses teatas Steven K. Lamoreaux esimesest korrektselt läbiviidud katsest Casimiri jõu määramiseks . </s> <s> Ilmnes , et kaks plaati tõmbusid vaakumis teineteise poole jõuga üks nanonjuuton . </s> <s> Umbes sellist jõudu avaldab kaalukausile asetatult üks inimese vererakk . </s> <s> Tähtis pole siinjuures mitte selle jõu suurus , vaid fakt , et vaakumi nullenergiat on võimalik mingis ruumipunktis “ vähendada ” üldise fooni suhtes . </s> <s> Momendil on kasulik see tõsiasi lihtsalt meelde jätta . </s> </p>
<p> <s> <hi rend="rasvane"> Kas tõesti lõpmatu ? </hi> </s> </p>
<p> <s> Ma ei usu , et leiduks praegu keegi , kes oskaks öelda , kui palju siis seda nullenergiat Universumis on . </s> <s> Jah , kvantfüüsika arvutused opereerivad tõesti ju lõpmatult suure moodide arvuga . </s> <s> Mõned kosmoloogid on spekuleerinud küll , et Universumi alguses , kui tingimused kõikjal meenutasid ehk kõige lähemalt tingimusi musta augu sisemuses , oli nullenergia tase väga kõrge , ning pole välistatud , et just tänu sellele energiale käivituski Suur Pauk . </s> <s> Praegusel ajal peaks igatahes latt madalamal olema . </s> <s> Aga kui madalal ? </s> <s> Fakt on see , et vastavalt Einsteini gravitatsiooniteooriale peaks ülikõrge nullenergia tekitama ka ülitugeva aegruumi kõveruse ning seda me ju ometi peaksime märkama . </s> <s> Ei ole aga märganud . </s> <s> Kas see on tõestuseks , et vaakumi nullenergia on äärmiselt väike ? </s> <s> Väga palju küsimusi . </s> <s> Kuid leidub siiski optimistlikult meelestatud füüsikuid , kes arvavad , et isegi kui see energia on üsna märkamatu , võib teda siiski ehk kasutada ning lahendada tulevikus inimkonna energiaprobleemid . </s> <s> Nende optimistide seas mängib erilist rolli USA füüsik Harold E. Puthoff , kes juhib Austinis tervet uurimisinstituuti , mis on keskendunud just vaakumi nullenergia kasutamisele . </s> <s> Lõppude lõpuks suutis ka Steven Lamoreaux oma Casimiri katses vaakumenergiat kasutada . </s> <s> Muidugi , katse käigus suudeti sellest energiamerest ammutada siiski vaid sõrmkübaratäis energiat - 10 <hi rend="ülaindeks"> -15 </hi> J , kuid nagu väidab Puthoff , polegi selliste makroskoopiliste süsteemidega võimalik rohkemat saavutada . </s> <s> Ja ega seegi sõrmkübaratäis energiat siis tasuta tulnud . </s> <s> Peab ju arvestama , et ka plaatide eemalekiskumiseks pidi kulutama energiat . </s> <s> Maailmast pole aga entusiastid kuhugi kadunud ning isegi USA patendiamet on juba väljastanud mitmeid patente , mis suuremal või vähemal määral püüavad nullenergiat püüda . </s> <s> Üheks huvitavamaks konsteptsiooniks tuleks lugeda USA füüsiku Ken Shouldersi pakitud elektronklastrite mudelit . </s> <s> Shouldersi eksperimentides õnnestus moodustada miljonitest elektronidest koosnevad sõõrikukujulised klastrid , mis näitasid üles harukordset stabiilsust . </s> <s> Asja teeb veelgi huvitavamaks tõsiasi , et tavaliselt ju elektronid tõukuvad omavahel ning selliste püsivate elektronklastrite moodustamine ei tohiks üldse võimalik olla . </s> <s> Kuid Shouldersi väitel osutub elektronide “ külakuhja ” ehitamine võimalikuks tänu juba tuttavale Casimiri jõule , seekord siis tõeliselt mikroskoopilises mastaabis . </s> <s> Igatahes on optimistlik teadlane enda leiutisele juba kümne aasta eest ka USA patendi hankinud , sest mine sa tea , äkki saab sellisegi ideega vaakumienergiat ammutada . </s> <s> Ja neid leiutajaid on teisigi ! </s> <s> Meie kõigi kurvastuseks tuleb aga öelda , et ükski neist ideedest pole jõunud veel nii kaugele , mil vaakumienergia abil oleks kas või lambipirni põlema suudetud panna . </s> <s> Noh muidugi võib ju väita , et ka termotuumareaktsioonidel põhinev tuleviku energiaallikas pole samuti suutnud veel lambipirnigi põlema süüdata , kuid termotuumareaktsioon on ikkagi oma energiasisaldust tõestanud mitmetes vesinikupommide katsetustes . </s> <s> Midagi nii mastaapset pole vaakumi nullenergial veel vastu panna . </s> </p>
<p> <s> <hi rend="rasvane"> On siis üldse lootust ? </hi> </s> </p>
<p> <s> Rääkides vaakumi nullenergiast , peame tõdema , et igatahes on see täiesti reaalne , selle olemasolu on tõestatud nii teoreetiliste arvutuste kui ka katsete kaudu . </s> <s> Senini on lahtine küsimus : kui suur nullenergia ikkagi on . </s> <s> Vaidlused jätkuvad . </s> <s> Küllap suudetakse lähitulevikus midagi ka katseliselt tõestada . </s> <s> Kuid juba niigi on vaakumi nullenergiast väga palju kasu olnud . </s> <s> Uued ideed sünnivadki ju tihti hullumeelsetest ning ebaharilikest vaadetest ümbritsevale maailmale . </s> <s> Ja kellel saakski midagi selle vastu olla , et mitmed rikkad firmad toetavad just sääraseid veidrikke teadlasi ning ei kasuta oma vaba raha näiteks mingi pesupulbri ülemaailmseks reklaamimiseks . </s> <s> Ja võib-olla polegi need firmajuhid nii rumalad , jagades raha utoopilistele projektidele , mis lubavad kohvitassi mahtuva vaakumi energiaga aurustada kõik maailma ookeanid . </s> <s> Vahest nad lihtsalt toetavad uut mõtlemist , mis mingil momendil on võimeline genereerima ka midagi väga reaalset ja käegakatsutavat . </s> <s> Äkki on meil kõigil sellest midagi õppida ? </s> </p>
<p> <hi rend="kaldkiri"> <s> JÜRI KRUSTOK ( 1955 ) on Tallinna Tehnikaülikooli vanemteadur . </s> <s> Füüsika-matemaatikakandidaat . </s> </hi> </p></div2>
      </div1>
      <div1 type="ajakirjanumber">
        <head> Horisont 2 , 2002 </head>
        <div2 type="artikkel"><head> Põleva jää müsteerium </head>
<p> <bibl> <author> <s> Jüri Krustok </s> </author> </bibl> </p>
<p> <hi rend="rasvane"> <s> Ei , see pole fantaasia . </s> <s> Põlev jää ehk metaanhüdraat on tõepoolest looduses olemas . </s> <s> Ja teda pole sugugi vähe . </s> <s> Metaanhüdraadi ennustatavad kogused on sedavõrd suured , et võivad ühtaegu lahendada nii tuleviku energiaprobleeme kui ka põhjustada olulisi kliimamuutusi Maal . </s> </hi> </p>
<p> <s> <hi rend="rasvane"> Vangistatud metaan </hi> </s> </p>
<p> <s> Metaanhüdraat on jääsarnane eriline kristalliline aine , kus vee molekulidest moodustunud kristallvõre tühimikud on võimelised hoidma endas metaani ( CH <hi rend="alaindeks"> 4 </hi> ) molekule . </s> <s> Loomulikult leidub ka teistsuguseid gaashüdraate , kus metaani asemel kükitab kristallvõres mõne teise gaasi molekul . </s> <s> Gaashüdraadid on keemialaborites tuntud juba 19. sajandi algusest , mil neid peeti eriskummalisteks ühenditeks . </s> <s> Kuna looduses midagi taolist ei suudetud leida , siis jäidki gaashüdraadid rohkem keemikute akadeemiliste uuringute mängumaale . </s> <s> Läinud sajandi kolmekümnendatel aastatel aga ilmnes , et metaanhüdraat on tihti segatud gaasijuhtmete ummistumistesse ja seda eriti polaaraladel . </s> <s> Looduslik gaas koosneb enamuses just metaanist ning madalatel temperatuuridel veeauruga segunedes moodustuski metaanhüdraat . </s> <s> Järgnevatel aastatel püüti paljudes laboratooriumides leida mooduseid , kuidas metaanhüdraadi tekkimist gaasijuhtmetes takistada . </s> <s> Tõeline buum läks lahti aga 1960. aastate lõpul , kui Lääne-Siberi naftaväljade uurimisel leiti maapõuest looduslikku metaanhüdraati . </s> <s> Veidi hiljem avastati “ põlevat jääd ” ka Alaska poolsaarelt . </s> <s> Edasised uuringud näitasid , et metaanhüdraati võib leida mitte ainult polaaralade maapõuest , vaid ka ookeanide ning merede põhjast . </s> <s> Avastatud kogused üllatasid aga kõiki . </s> </p>
<p> <s> Kui metaanhüdraat satub normaalsetesse tingimustesse , siis hakkab ta kiiresti sulama ning sõna otseses mõttes keema , sest sulamise käigus vabaneb tohutu kogus metaani . </s> <s> Nii võib üks kuupmeeter metaanhüdraati sisaldada kuni 160 kuupmeetrit metaani ! </s> <s> Täpselt nagu mõni gaasiballoon . </s> <s> Ja metaan ju teatavasti põleb ! </s> </p>
<p> <s> <hi rend="rasvane"> Kas tuleviku kütus ? </hi> </s> </p>
<p> <s> Nüüdseks on selge , et see üldsusele peaaegu tundmatu aine moodustab Maa kütusevarudest üle poole . </s> <s> Niisiis leidub teda rohkem kui naftat , gaasi , kivisütt ja teisi kütuseid kokku . </s> <s> Ning need on veel suhteliselt konservatiivsed hinnangud . </s> <s> Kuid siin on peidus üks “ aga ” . </s> <s> Nimelt pole senini ühtegi sobivat tehnoloogiat metaanhüdraadi kaevandamiseks . </s> <s> Tegelikult ju seda põlevat jääd keegi vahest kaevandama ei hakkagi , kuid ka metaani kättesaamiseks temast pole momendil ühtegi kõlbulikku lahendust . </s> <s> Kõige kaugemale on ilmselt jõutud Jaapanis , sest neil ju muid looduslikke kütuseid ei leidu . </s> <s> Jaapani teadlased alustasid katsepuurimisi 60 kilomeetri kaugusel rannikust 950 meetri sügavuses ookeanis . </s> <s> Jah , stabiilne metaanhüdraat võib eksisteerida vaid üsna kõrge rõhu all , ja seega pole teda võimalik leida madalamalt kui 500 meetrit . </s> <s> Nii suured sügavused on tehniliselt tõsine väljakutse olemasolevale tehnoloogiale , sest senised puurimised nafta- ja gaasiväljadel pole kunagi nii kaugele ulatunud . </s> <s> Samas on suuremastaabilised katsetused metaanhüdraadi kasutuselevõtuks teoksil ka Indias , Austraalias ning teisteski maades . </s> <s> Uuringud on näidanud , et ookeanide põhjas võib metaanhüdraadi kihi paksus ulatuda sadadesse meetritesse . </s> <s> Ja see pole veel kõik . </s> <s> Tihti on paksu metaanhüdraadi kihi all peidus veel looduslikku gaasi . </s> <s> Muidugi võib kõigepealt puurida augu läbi metaanhüdraadi kihi , pumbata tema alt välja gaas ning loota , et rõhu languse tõttu hakkab lagunema ka metaanhüdraat , vabastades endasse kogunenud metaani . </s> <s> Teine võimalus on puurida metaanhüdraadi kihti mitu auku , ühele neist valada sisse kuuma vett ning jääda lootma , et soojenenud metaanhüdraat hakkab lagunema . </s> </p>
<p> <s> Seejärel pumbata teise augu kaudu vabanenud metaan välja . </s> <s> Eks tulevik näita , milline lahendus lõpuks kasutusele võetakse . </s> </p>
<p> <s> <hi rend="rasvane"> Võimalikud ohud </hi> </s> </p>
<p> <s> Metaan on kütusena küll üsna kasulik , kuid samas on ta väga tõhus kasvuhoonegaas . </s> <s> Kui praegu muretseme , et suurenenud süsihappegaasi osakaal atmosfääris soojendab meie planeeti ehk liialt , siis metaan on veel 10 korda ohtlikum ! </s> <s> Ja metaanhüdraati on kogutud miljonite aastate jooksul moodustunud metaan . </s> <s> Kui vaid murdosa sellest gaasist pääseks atmosfääri , siis oleksime kõik üsna suurte probleemide ees . </s> <s> Metaanhüdraadi lagunemisele aitab kindlasti kaasa kliima ja sellega ka maailmamerede soojenemine . </s> <s> Samas tundub , et ohtlikum , kui põleva jää enda lagunemine , on hoopis tema all peituvate suurte gaasikoguste kontrollimatu atmosfääri paiskumine . </s> <s> Ja see võib toimuda väga äkki . </s> <s> Kõigi eelduste kohaselt on sarnaseid järske metaanipahvakuid sattunud atmosfääri ajaloo vältel mitmeid kordi ning nendele on järgnenud üsnagi äkilised kliimamuutused . </s> <s> Veel ei tea me isegi kõiki võimalikke ohte , mida mataanhüdraadi tasakaalu häirimine endaga kaasa võib tuua . </s> <s> Seetõttu on igati õigustatud teadlaste ettevaatlik suhtumine tuleviku energiaressursi kiiresse kasutamisse . </s> <s> Kindlasti vabaneb juba praegu ookeanide põhjast teatud osa metaani . </s> <s> Mõned uurijad on seisukohal , et ka Bermuda kolmnurgas kaovad laevad salapäraselt just metaani tugeva väljapaiskumise tõttu selles piirkonnas . </s> <s> Põhjus -- metaanist üleküllastatud merevesi pole võimeline laevu enam kandma ja nad upuvad väga kiiresti . </s> <s> Metaani võib olla teinekord isegi nii palju , et mere kohal lendavad lennukid võivad mingist sädemest ta süüdata ja järgnevas gaasiplahvatuses ise jäljetult kaduda . </s> <s> Samas võib metaanhüdraat toimida ka omapärase kliima regulaatorina , sest külmadel aegadel ookeanide veetase langeb ning veerõhu alanemise tõttu vabaneb atmosfääri rohkem metaani , mis kasvuhooneefekti tõttu soodustab kliima soojenemist . </s> <s> Soojaperioodil toimib aga vastupidine protsess . </s> <s> Igatahes on teadlased mõistnud , et metaanhüdraadi põhjalik tundmine võib meid tulevikus nii mõnestki probleemist päästa . </s> <s> Ja siiski on hea teada , et inimkonnal on tagataskus varuks veel niisugune suur kütusekogus . </s> </p>
<p> <hi rend="kaldkiri"> <s> JÜRI KRUSTOK ( 1955 ) on Tallinna Tehnikaülikooli vanemteadur . </s> <s> Füüsika-matemaatikakandidaat . </s> </hi> </p></div2>
      </div1>
      <div1 type="ajakirjanumber">
        <head> Horisont 2 , 2002 </head>
        <div2 type="artikkel"><head> Kiviaja hülgeküttide jälgedel Ruhnu saarel </head>
<p> <bibl> <author> <s> Aivar Kriiska </s> </author> </bibl> </p>
<p> <s> Enamikule eestlastest seondub Ruhnu saareke Liivi lahes vaid üksikute juhuslike teadmistega . </s> <s> Üldiselt ollakse kuulnud , et seal elasid varem rootslased , kes sõja jalust emigreerusid Rootsi ja et aeg-ajalt on saare või selle lähiümbrusega seoses olnud tülisid Lätiga . </s> <s> Kord on vaieldud saare kuuluvuse üle , kord peetud “ kilusõda ” . </s> </p>
<p> <s> Vähesed ajaloohuvilised teavad küllap sedagi , et rootslastest elanikkonnaga saarekest on esmakordselt mainitud 1341. aastal Kuramaa piiskopi <hi rend="kaldkiri"> Johannese </hi> kirjas . </s> <s> Keskajal kuuluski Ruhnu Kuramaa piiskopile , 16. sajandi teisest poolest Kuramaa hertsogile . </s> <s> Pärast Rootsi kuningriigi ja Vene impeeriumi ülemvõimu liideti 1919. aastal saar ruhnlaste soovi kohaselt Eesti Vabariigiga . </s> <s> Selle etapi katkestas Teine maailmasõda ning 1944. aastal lahkusid peaaegu kõik Ruhnu elanikud Rootsi . </s> <s> Toonane lootus peatsest tagasipöördumisest ei täitunud , ning nüüd meenutab seda omanäolist asustusüksust vaid Ruhnlaste Ühendus Rootsis , endiste omanike pärijatele tagastatud maatükid saarel ning kohanimed . </s> <s> Milline on aga olnud Ruhnu osa meie kaugemas ajaloos ? </s> </p>
<p> <s> <hi rend="rasvane"> Kivikillud metsateel - kas mitte kiviaja inimeste tööriistad ? </hi> </s> </p>
<p> <s> Eesti väikesaarte esiajalugu on seni suhteliselt vähe uuritud . </s> <s> Erandiks ei ole ka mandrist kõige kaugemal paiknev Ruhnu . </s> <s> Ruhnu ammusemast minevikust , rootslastest asukate eelsest ajast kõnelesid pikka aega vaid paar juhuslikult välja tulnud leidu . </s> <s> Arvatavasti pronksiaega ( 1800-500 aastat e.Kr. ) kuulub 20. sajandi algul saare põhjaosast Skaldebackenist leitud poolik kivikirves . </s> <s> Teine , ilma täpsema leiukohata juhuleid - tule tegemiseks kasutatud ovaalne tuluskivi - esindab esemetüüpi , milliseid kasutati Läänemere ümbruses aastatel 100-700. </s> <s> Üks kivist või rauast kirves on leitud veel ka uue kiriku rajamisel 1912. aastal , kuid see maeti samasse tagasi . </s> <s> Nende nappide andmete põhjal on muinasaja kohta olnud võimalik teha vaid ettevaatlikke oletusi või hoopiski lasta lennata fantaasial . </s> </p>
<p> <s> 1997. aastal leidis Ajaloo Instituudi arheoloog , magister <hi rend="kaldkiri"> Ülle Tamla </hi> saart külastades kiriku lähedalt liivaselt teelt kivikilde , mis meenutasid mujalt Eestist kogutud kiviaegseid esemeid . </s> <s> Järgneval aastal toimunud inspektsioonikäigul lisandus leide veelgi . </s> <s> Just nendest kildudest ajendatult korraldas Tartu ülikooli arheoloogia õppetool 1999. aastal Ruhnu ekspeditsiooni . </s> <s> Paarkümmend üliõpilast töötasid Ruhnus kaks nädalat , tehes väljakaevamisi ja otsides uusi muistiseid . </s> <s> Nende tööde tulemusel selgus saare asustusloost nii mõndagi uut . </s> </p>
<p> <s> <hi rend="rasvane"> Ruhnu saare sünd </hi> </s> </p>
<p> <s> Veel kümme aastat tagasi peeti Ruhnut geoloogilises mõttes nooreks saareks . </s> <s> Oletati , et see vabanes vee alt alles umbes 4000 aasta eest . </s> <s> Nüüdseks on seisukohad muutunud ja maismaa kujunemist siin võib dateerida juba aega umbes 9600 aastat e.Kr. </s> <s> Tollal leidis Läänemere nõos paiknenud mandriliustiku sulamisvetest toitunud jääpaisjärv enesele Kesk-Rootsi kohal ühenduse ookeaniga . </s> <s> Veetase langes üle paarikümne meetri ja kuivale jäid lisaks suurtele mandrialadele ka mitme saare , sealhulgas Ruhnu kõrgemad alad . </s> <s> Ligi poolteist tuhat aastat hiljem , Läänemere uue arengufaasi kõrgeima veetaseme ajal , võis saar olla ehk taas üle ujutatud . </s> <s> Edaspidi ei ole aga vesi enam kogu saart suutnud katta . </s> <s> Toimunud on aeglane , kuid pidev maa kerkimine , mis kestab tänini ja suurendab tasapisi jätkuvalt saare pindala . </s> </p>
<p> <s> Umbes 6000-5000 aastat e.Kr. oli praeguse Ruhnu idaosas kujunenud väike , vaid 3-4 ruutkilomeetri suurune hobuserauakujuline muinassaar . </s> <s> Kitsas , 50-500 m laiune maismaa-ala piiras 2,5 km laiust laguuni , mida omakorda poolitas veel 1 km pikkune maasäär . </s> <s> Just niisuguse saareköksi leidsid eest Ruhnu avastanud inimesed . </s> <s> Sellele osutab muistsete asustusjälgede paiknemine , mis jälgib selgesti toonast rannajoont . </s> </p>
<p> <s> <hi rend="rasvane"> Mida Ruhnust leiti ? </hi> </s> </p>
<p> <s> Lisaks varasemast teada olevale kahele asulakohale õnnestus viimase ekspeditsiooni käigus lokaliseerida veel neli kiviaegset asulakohta . </s> <s> Loomulikult on see arv vaid tinglik tähistus inimtegevuse jälgedega kultuurkihi levialale tänapäevasel maastikul . </s> <s> Tegelikult tähendab see ilmselt sadu , kui mitte tuhandeid väikesi jahilaagrite ja peatuspaikade jäänuseid . </s> <s> Saarel elas tõenäoliselt korraga vaid väike grupp inimesi - küllap ainult hülgeküttidest mehed , kes kasutasid võimalust ööbida tuulevarjulises ja ohutumas kohas , saada kohapealt küttepuid ja materjali tööriistade valmistamiseks ning jätta osa varustust uue püügiretke tarbeks maha . </s> <s> Küttepuude lõppemisel lähiümbruses ja merepiiri kaugenedes muudeti ka laagripaiga kohta . </s> </p>
<p> <s> Inimestest on maha jäänud peamiselt mitmesuguseid kivikilde . </s> <s> Valdavalt on need kvartsi , harvem tulekivi või teiste kivimite killud . </s> <s> Suurem osa neist on kivist tööriistade tegemisel tekkinud tootmisjäägid , kuid leiti ka üksikuid tööriistu : kaapimiseks ja lõikamiseks kasutatud kõõvitsaid , nuge ja teisi väikesi esemeid . </s> <s> Kõiki mainitud kivimeid hangiti ilmselt toonaselt mererannalt ja neid , kaasaarvatud kohalikku madalakvaliteedilist tulekivi , on võimalik leida muinas- ja praegusest rannast tänini . </s> </p>
<p> <s> Ruhnu II asulakohalt kaevati välja mitu maapinda süvendatud põhjaga kividest tuleaset . </s> <s> Tugevasti põlenud ja söene pinnas ning kuumuses murenenud kivid osutavad intensiivsele elutegevusele selles paigas . </s> </p>
<p> <s> Saadud esemed ja savinõukildude puudumine enamikus leiukohtades osutavad , et inimasustus sai saarel alguse juba meie maa vanimal esiajaloo etapil mesoliitikumis - keraamikaeelsel kiviajal . </s> <s> Ruhnu II asulakoha tuleasemetelt kogutud söest tehtud radioaktiivse süsiniku meetodil saadud dateeringute järgi leidis see aset umbes 5300 aastat e.Kr. </s> </p>
<p> <s> Tollal muutus mitmel pool Läänemere ümbruses inimeste elatusviis varasemast merelisemaks . </s> <s> Rannikul sai üheks tähtsamaks jahiloomaks hüljes . </s> <s> Mandrilt lähtunud hülgeküttimise retkedel avastati mitmeid saari . </s> <s> Neile rajati ajutisi jahilaagreid ja peagi kujunes suurematel saartel , nagu Saaremaa ja Ahvenamaa , välja püsiv - aastaringselt kohal elav asustus . </s> <s> Tõenäoliselt leidsid ka Ruhnu saarekese hülgekütid ning võtsid selle jahilaagri asukohaks . </s> <s> Ruhnu kaevamistelt leiti viigerhüljeste luid ning nende parimat püügiaega arvesse võttes võib oletada , et saarel elati tõenäoliselt vaid kevadtalvel . </s> <s> Peale jahihooaja lõppemist lahkuti , et järgmisel aastal taas naasta . </s> </p>
<p> <s> <hi rend="rasvane"> Asustuse lähtekohaks võib olla Saaremaa </hi> </s> </p>
<p> <s> Ruhnust leitud kiviesemed sarnanevad Mandri-Eesti ranniku ja Lääne-Eesti saarte hilismesoliitilistele Kunda ja varaneoliitilistele Narva kultuuri leidudega . </s> <s> Samasse suunda osutab ka kvartsi domineerimisega kivimikasutus . </s> <s> Viimane välistab näiteks võimaluse , et saare asukad pärineksid Lääne-Läti rannikualalt , mis kuulus küll samuti Kunda-Narva kultuuri areaali , ent väikesi kaape- ja lõiketööriistu tehti seal peaaegu eranditult tulekivist . </s> </p>
<p> <s> Asustuse päritolu aitavad selgitada eeskätt Ruhnu IV asulakohalt leitud savinõukillud . </s> <s> See asulakoht , või vähemalt osa sellest , kuulub juba järgmisse esiajaloo perioodi - neoliitikumi ( 4900-1800 aastat e.Kr. ) , mille algust Eestis tähistab savinõude kasutuselevõtt . </s> <s> Ruhnust leitud savinõukillud kuuluvad selle ajajärgu algusesse , esindades keraamikat , mis oli levinud Eestis , Lätis , Leedus , Põhja-Valgevenes ja Loode-Venemaal . </s> <s> Rea ühiste tunnuste kõrval on neil savinõudel ka mitmeid paikkondlikke erijooni . </s> <s> Eestis eristub väga ilmekalt omaette rühmana Saare- ja Hiiumaa keraamika . </s> <s> Just sellesse rühma kuuluvad ka Ruhnu savinõukillud . </s> <s> Seetõttu on alust arvata , et siinse asustuse lähtealaks oli Saaremaa . </s> </p>
<p> <s> Mis tingis selle , et toonased saarlased võtsid ette nii pikki hülgepüügiretki ? </s> <s> Kas sundis selleks rahvastiku kasvust tekkinud olukord , mille tulemusena vahetus läheduses elutsenud hüljeste populatsioon oli liiga väikeseks kahanenud ? </s> <s> Või peitus põhjus milleski muus ? </s> <s> See küsimus jääb seni veel vastuseta . </s> <s> Endiselt on lahtine ka püsiva asustuse tekke aeg . </s> <s> Tõenäoliselt ei leidnud see aset enne kiviaja lõpuosa , sest nii väiksest maismaalapist ilmselt veel ei piisanud aastaringselt paigal elava kogukonna vajaduste rahuldamiseks . </s> <s> Arheoloogias on sageli nii , et edukad arheoloogilised uurimistööd ei anna mitte ainult vastuseid , vaid püstitavad ka ridamisi uusi küsimusi . </s> <s> Loodetavasti on nüüdseks tehtud vaid avaakord ja Ruhnu esiajaloo uurimine jätkub tulevikus . </s> </p>
<p> <s> <hi rend="rasvane"> Hülgeküttide kauged mereretked </hi> </s> </p>
<p> <s> Viimastel aastatel saartelt saadud leiud osutavad , et kiviaegsed hülgeküttimisretked ulatusid vägagi kaugete vahemaade taha avamerele . </s> <s> Saaremaalt Ruhnu saarele jõudmiseks tuli läbida enam kui 50 km teekond merel . </s> <s> Niisugused pikad mereretked on ilma merekindlate aluste olemasoluta kujutlematud isegi kevadtalvisel jääl . </s> </p>
<p> <s> Jääajajärgsest Euroopa põhjaosast on veesõidukite kasutamisest kaudseid andmeid juba asustuse algetapist , hilispaleoliitikumist ja varamesoliitikumist . </s> <s> Nii näiteks on Norra rannikuala kiiret asustamist umbes 10 000 aastat e.Kr. seostud just veesõidukite kasutamisega . </s> <s> Mingi aluse olemasolule osutavad ka Karjala kannaselt ( mõne kilomeetri kauguselt toonase Läänemere arengufaasi Antsülusjärve rannast ) , leitud kalapüügivõrgu jäänused ja rida esemeid - oletatavasti on tegu varustusega , mis pärineb uppunud veesõidukist , mille vanuse võib dateerida aastasse 8500 e.Kr. </s> <s> Samalaadse õnnetuse jäljed on leitud ka Eestist Narva linna alalt Siivertsist . </s> <s> Seal on luust nooleotsad ja -teravikud , töödeldud põdrasarv ning võrgujäänused ( võrgukivid , männikoorest käba ja männikoore tükid ) uppunud mõne kilomeetri kaugusel mererannast umbes 8.-7. aastatuhande vahetuse paiku e.Kr. </s> <s> Sellest ajast , kesk- ja hilismesoliitikumist , pärinevad ka seni vanimad Euroopa ruheleiud Hollandist ja Taanist . </s> <s> Meile lähim kiviaegne ühepuupaat on leitud Lääne-Lätist Sârnate asulast , kuid see pärineb alles keskneoliitikumist . </s> </p>
<p> <s> Oluline veesõidu ajaloo allikas on kaljukunst . </s> <s> Mesoliitikumi lõpul alguse saanud Norra kaljukunstis on paadid sageli esinevaks motiiviks ning suuri , lausa kümneid inimesi kandvaid aluseid on kujutatud ka neoliitikumi-aegsetel Äänisjärve ja Valge mere kaljujoonistel Karjalas . </s> <s> Viimaste hulgas esineb ka merejahti kujutavaid stseene . </s> <s> Nii Valge mere kui Norra kaljujooniste puhul on oletatud , et kujutatud on nahkpaate . </s> <s> Seda arvamust toetavad ka etnograafilised paralleelid ja eksperimentaalarheoloogia , mis osutab muu hulgas nahkaluste merekindlusele . </s> <s> Kui siia juurde lisada ruhe sobimatus mereretkedeks , siis küllap tuleb nõustuda merearheoloog <hi rend="kaldkiri"> Vello Mässi </hi> oletusega , et ka Eesti ala kiviaja hülgekütid võisid oma jahiretkedel kasutada just nahkpaate . </s> </p>
<p> <s> Veel hiljuti kohtas Eesti arheoloogiakirjanduses väidet , et Kunda kultuuri inimesed olid “ metsarahvas ” , kes ei osanud elatuda meresaadustest ega olnud suutelised asustama saari . </s> <s> Selle seisukoha võib nüüd küll unustada . </s> </p>
<p> <s> <hi rend="kaldkiri"> AIVAR KRIISKA ( 1965 ) on arheoloog ja filosoofiadoktor . </hi> </s> </p></div2>
      </div1>
      <div1 type="ajakirjanumber">
        <head> Horisont 2 , 2002 </head>
        <div2 type="artikkel"><head> <s> Marsi maastikud . </s> <s> Globaalne reljeef </s> </head>
<p> <bibl> <author> <s> Mihkel Jõeveer </s> </author> </bibl> </p>
<p> <hi rend="rasvane"> <s> Meie loo kangelane planeet Marss on endiselt nähtav õhtuti edelataevas . </s> <s> Märtsis on ta Jäära tähtkujus , aprilli algul liigub Sõnni . </s> <s> Päikesesüsteemi siseplaneetide liikumist jälgides näeme , et Maa ja Marsi vahemaa kasvab , sest Päikesele lähemal olev Maa liigub oma orbiidil kiiremini ja aeglasem Marss ei jõua järele . </s> <s> 1. märtsil on Maa-Marsi vahemaa 290 , 1. aprillil 323 miljonit kilomeetrit . </s> <s> Kauguse kasvades väheneb järjest Marsi nurkläbimõõt ( 1. märtsil 4,8 ja 1. aprillil 4.3 kaaresekundit ) ning maapealsete teleskoopidega praegu temal midagi huvitavat ei näe . </s> <s> Küll jätkavad Marsi uurimist kaks USA kosmosesondi Mars Global Surveyor ( MGS ) ja Mars Odysseus . </s> <s> Viimane neist jõudis Marsi orbiidile alles 24. oktoobril 2001 ja teeb esimesi vaatlusi . </s> <s> Pikk ja tulemusrohke töö on juba tehtud MGS-il . </s> </hi> </p>
<p> <s> <hi rend="rasvane"> Mars Global Surveyor mõõdab Marsi kõrgused </hi> </s> </p>
<p> <s> MGS startis Cape Canaverali kosmodroomilt 7. novembril 1996 , Marsi juurde jõudis ta 11. septembril 1997 , esialgne orbiit oli väga piklik : alumise punkti kõrgus 262 , ülemise oma 54 000 kilomeetrit Marsi pinnast . </s> <s> Kasutades põhiliselt aerodünaamilist pidurdust , korrigeeriti orbiiti ümaramaks kõrgusteni 360 kuni 450 kilomeetrit , misjärel 1998. aastal alustati regulaarseid vaatlusi . </s> <s> Esialgu plaaniti vaatlusperioodiks aastad 1998 ja 1999 , kuid vaatlusinstrumendid on siiani heas korras ja teevad üleplaanilist tööd . </s> </p>
<p> <s> MGS vaatlusriistadest on kahtlematult väga edukalt töötanud laser-kõrgusmõõtja MOLA ( Mars Orbiter Laser Altimeter , joonis trükinumbris ) . </s> <s> MOLA laser saadab orbiidilt Marsile infrapunavalgusimpulsse lainepikkusega 1,06 mikronit . </s> <s> Marsi pinnalt tagasi peegeldunud footonid püütakse 50-sentimeetrise peegelteleskoobiga . </s> <s> Edasi-tagasi teekonna läbimiseks kulub footonitel paar tuhandiksekundit . </s> <s> Selle aja järgi leitakse kosmosesondi kaugus Marsi pinnaelemendist , millelt laseri valgusimpulss peegeldus . </s> <s> Et kosmosesondi orbiit ehk kaugused Marsi tsentrist on küllalt hästi teada , siis lõppkokkuvõttes saab arvutada Marsi pinna üksikute punktide kõrgused . </s> </p>
<p> <s> Mõõtmistäpsus on muljet avaldav : lokaalselt määratakse kõrgused täpsusega kuni 2 meetrit , horisontaalne lahutus on 160 meetrit . </s> <s> Igas sekundis tehakse kümme mõõtmist . </s> <s> Sekundikümnendikuga liigub MOLA Marsi kohal mõnisada meetrit edasi , nii mõõdetakse piki liikumistrassi pinnaelementide kõrgused mõnesaja-meetriste vahedega . </s> <s> Marsi topograafilise uurimise esimese etapi saagiks on põhja-lõunasuunalised kõrgusprofiilid ( üks näide nendest on näha joonisel , kus on esitatud kõrgused piki 5000 kilomeetri pikkust trassi alates põhjalaiusest 70 kuni lõunalaiuseni -10 kraadi . </s> <s> Selle mõõtmine kestis 20 minutit ) . </s> </p>
<p> <s> MOLA konstrueerimisel seati põhieesmärgiks Marsi globaalse topograafilise kaardi tegemine , kus 0,2 x 0,2 kaarekraadiste alade keskmised kõrgused oleks määratud täpsusega vähemalt 30 meetrit . </s> <s> Seni kogutud kõrgusprofiilide alusel on koostatud mitmeid Marsi kaarte , mis on märgatavalt täpsemad esialgu plaanitust . </s> <s> Juba praegu on Marsi topograafilised kaardid täpsemad mitmete meie koduplaneedi piirkondade kaartidest . </s> <s> Marsi kõrgusprofiilide kogumine ja nende kokkusõlmimine kaartideks jätkub . </s> </p>
<p> <s> Ühe seni saadud Marsi kaardi vähendatud versioon on esitatud joonisel . </s> <s> Kõrgused sellel on markeeritud värvidega - Marsi madalamad alad on esitatud tumelilladena , kõrgeimad valgetena . </s> <s> Kaardi võrdlemisel Horisondi eelmises numbris esitatud heledate-tumedate alade kaartidega tuleb arvestada sellega , et vanadel joonistustel ja kaartidel esitati Marssi nii nagu ta paistab teleskoobis , kus ülemine-alumine ja vasak-parem on vahetatud . </s> <s> Vanadel kaartidel on seega lõuna üleval , põhi all . </s> <s> Uutel kaartidel on lõuna ikka all ja põhi üleval , nii nagu oleme harjunud . </s> </p>
<p> <s> <hi rend="rasvane"> Marsi mandrid meredest madalamad </hi> </s> </p>
<p> <s> Kui minevikus vaatlejad kaardistasid Marsi heledaid ja tumedaid alasid , siis tumedad alad said nimed veekogude järgi : suuremad nimetati meredeks ( mare ) , väiksemad järvedeks ( lacus ) , lahtedeks ( sinus ) ja soodeks ( palus ) . </s> <s> Samuti talitasid Kuu kaartide koostajad . </s> <s> Eeskujuks olid Maa maastikud , kus veekogud on tumedamad ja kuivad mandrialad heledamad . </s> <s> Nii on ka Kuu veetud mered madalamad ümbritsevatest aladest . </s> </p>
<p> <s> Ehkki juba maapealsete vaatluste põhjal sai selgeks , et Marsil on vett väga vähe ja sealsed mered on kindlasti veetud , siis analoogia põhjal Maa ja Kuuga arvati , et Marsi heledamad alad on kõrgemad tumedatest . </s> <s> Marsi meresid ja teisi “ veekogusid ” peeti endiste merede ja veekogude põhjadeks . </s> <s> Mingil määral toetas sellist loomulikku seisukohta ka merede üldine paigutus - analoogiliselt Maaga asub enamik Marsi meredeks peetud alasid planeedi lõunapoolkeral . </s> </p>
<p> <s> Tõe otsimine analoogi abil ei vii alati tõeni . </s> <s> Nüüd , kus on olemas korralikud Marsi reljeefi kaardid , võib öelda , et puudub lihtne seos Marsi pinna heleduste ja kõrguste vahel . </s> <s> Marsi reljeef on pigem vastupidine varem arvatuga : heledad alad , niisiis mandrid , on enamasti madalamad meredest . </s> </p>
<p> <s> Eriti drastiline on Marsi ühe heledama ala Hellase ( joonis trükinumbris ) näide , mis osutus Marsi kõige madalamaks paigaks . </s> <s> Hellas on ilmselt hiiglaslik löögikraater , mis tekkis Marsile mitu miljardit aastat tagasi . </s> <s> Hellase läbimõõt on 2100-2300 kilomeetrit , ümbritsevast alast on ta koguni 9 kilomeetrit madalam . </s> </p>
<p> <s> <hi rend="rasvane"> Põhja tasandikud ja Lõuna kõrgmaad </hi> </s> </p>
<p> <s> Laias laastus võib Marsi jagada kaheks - Põhja tasandikud ( inglise keeles Northern Plains ) ja Lõuna kõrgmaad ( Southern Highlands ) . </s> <s> Põhja madalikud on suhteliselt tasased . </s> <s> Seal peaaegu puuduvad mäed ja orud , rääkimata suurtest kanjonitest , vähe on löögikraatreid . </s> <s> See toetab hüpoteesi , et kunagi asus selle koha peal Marsi ookean , mistõttu vesi võttis maha meteoriitide hoo . </s> <s> Siiski pole välistatud , et Põhja tasandikud on lihtsalt nooremad pinnavormid . </s> </p>
<p> <s> Lõuna kõrgmaad on mitte ainul kõrged , vaid ka hoopis rohkem liigendatud võrreldes Põhja tasandikega . </s> <s> Üks silmapaistvamaid moodustisi on seal võimas kanjonite süsteem Valles Marineris , mis Lõuna kõrgmaa kõrgeimast alast Tharsisest suundub Põhja tasandikele ( vt joonis ) . </s> <s> Marsi noorusajal võis see kanjonite süsteem kanda vett lõunapoolkeralt Põhja tasandikele . </s> </p>
<p> <s> Kõrguste erinevuste mõttes on Marss Maast suuremate kontrastidega planeet . </s> <s> Marsi kõrgemate mägede ja Hellase kõrguste vahe ulatub 30 kilomeetrini , mis ületab Maa vastava näitaja poolteist korda . </s> <s> Arvestades veel sellega , et Maa läbimõõt on Marsi omast peaaegu kaks korda suurem , on Marsi pinna suhteline “ krobelisus ” kolm korda suurem Maa omast . </s> </p>
<p> <s> Marsil ei ole suured mitte ainult üksteisest kaugel olevate alade kõrguste vahed , vaid ka lokaalsed kontrastid . </s> <s> Üheks näiteks on joonisel esitatud Elysiumi ala reljeef , mille kõrgemas osas on näha järsk sälk . </s> <s> Tegemist ei ole mõõtmisveaga , vaid reljeefi tegeliku astanguga . </s> <s> Mõõtmistrassil on Elysiumi lõhendik 20 kilomeetri laiune ja 3,5 kilomeetri sügavune . </s> </p>
<p> <hi rend="kaldkiri"> <s> MIHKEL JÕEVEER ( 1937 ) on Tartu Observatooriumi kosmoloogia osakonna vanemteadur , Tartu Tähetorni Kalendri toimetaja . </s> <s> Füüsika-matemaatikakandidaat . </s> </hi> </p>
<p> <s> <hi rend="rasvane"> Pildid : </hi> </s> </p>
<p> <s> -. Päikesesüsteemi Maa tüüpi planeetide seis 1. märtsil 2002 vaadatuna põhja poolt . </s> <s> Keskel Päike ( kollane ) , seejärel Merkuur ( roheline ) , Veenus ( valge ) , Maa ( sinine ) ja Marss ( punane ) . </s> <s> Planeetide orbiitide ekliptika tasandist kõrgemal asuvad osad on sinised , allpool olevad rohelised . </s> <s> J. Walkeri järgi . </s> </p>
<p> <s> -. Sama mis eelmine joonis , ainult et 1. aprillil 2002. J. Walkeri järgi . </s> </p>
<p> <s> -. Üks Marsi topograafilistest profiilidest , mille mõõtis taser-kõrgusmõõtja MOLA . </s> <s> Põhja tasandike alas on märgatav aeglane tõus lõuna suunas ja ainult üksikute küngaste ja madalate orgude ( aukude ) olemasolu . </s> <s> Laiuskraadide 30-10 vahel läheb profiil üle Elysiumi , mis on võimsuselt teine Marsi vulkaaniline ala . </s> <s> Pärast Elysiumi algab tõus Lõuna kõrgmaale , Põhja tasandike lauskmaa asendub järskude tõusude ja langustega mäestikualaga . </s> <s> MOLA Science Teami diagramm . </s> </p>
<p> <s> -. MOLA mõõdetud kõrgusprofiilide alusel valmistatud Marsi topograafilised vaated . </s> <s> Värvid markeerivad kõrgusi vastavalt juuresolevale ribakoodile . </s> <s> 15-kilomeetriste pinnaelementide keskmised kõrgused on määratud täpsusega 5 kilomeetrit . </s> <s> Poolkerade ülaosades laiuvad Põhja tasandikud ( sinised ) . </s> </p>
<p> <s> Vasakpoolse poolkera vasakul äärel on Amazonis ( sinine ) , keskel mäestikuala Tharsis . </s> <s> Nende vahele jäävad Marsi kõrgeimad tipud - valgena märgitud kustunud vulkaanid . </s> <s> Tharsisest paremale suundub tohutu kanjonite süsteem Valles Marineris , all paremal serval olev ovaal on Argyra ( roheline ) . </s> </p>
<p> <s> Parempoolse poolkera silmatorkavaim ala on allosas asuv Marsi madalaim koht Hellas ( tumelilla ) . </s> <s> Hellast ümbritsev kõrgmaade rõngas ( kollakaspruun ) koosneb arvatavasti hiigelkraatrist väljapaisatud ainest . </s> <s> Ülal paremal omaette asuv ümar mäestikuala on vulkaaniline Elysium . </s> </p>
<p> <s> Mola Team </s> </p></div2>
      </div1>
      <div1 type="ajakirjanumber">
        <head> Horisont 2 , 2002 </head>
        <div2 type="artikkel"><head> KASZËBË </head>
<p> <bibl> <author> <s> Andrus Mölder </s> </author> </bibl> </p>
<p> <hi rend="rasvane"> <s> Põhja-Poolas , Gdynia ning Gdanski linna lääne- ja edelapoolses ümbruses elavad kassuubid , kes nimetavad oma kodumaad Kaszëbë . </s> <s> Eesti keeles võiks seda maad nimetada Kassuubimaaks või Kassuubiaks . </s> <s> Kuna kassuubide kohta kasutatakse eesti keeles ka vastet kašuubid , siis pole valed ka nimekujud Kašuubimaa ja Kašuubia . </s> <s> Kassuubide peamist asuala tunti maailmasõdadevahelisel perioodil Poola koridori nime all - tegemist oli Saksamaa ja Danzigi , poola keeles Gdanski vabalinna vahelise suhteliselt kitsa , 30-90 kilomeetri laiuse alaga , mis võeti Versailles' rahulepingu kohaselt Saksamaalt ära ja anti Poolale , võimaldamaks viimasel juurdepääsu Läänemerele . </s> </hi> </p>
<p> <s> Ajalooliselt on Kassuubimaad kutsutud nimedega Cassubia , Cassubitae . </s> <s> Tänapäeval on poola keeles selle maa kohta kasutusel nimi Ziemia Kaszubska ( kassuubide maa ) , saksa keeles Kassuben ning rahvusvaheliselt kõige tuntum nimekuju on Kaszuby . </s> <s> Kassuubimaa nime päritolu pole päris täpselt teada . </s> <s> Mõnede arvamuste kohaselt on see tulnud otseselt vanast pomeraanikeelsest sõnast “ kaszuby ” , millega tähistati madalat veeala , mis oli läbi kasvanud kõrgest rohust . </s> </p>
<p> <s> <hi rend="rasvane"> Slaavlased , kelle esiisad on pomoraanid </hi> </s> </p>
<p> <s> Kassuubid on väike lääneslaavi rahvas , kelle esivanemad on pomoraanid . </s> <s> Viimased elasid I aastatuhande lõpus ja II aastatuhande alguses Pomorzes - piirkonnas Läänemere lõunarannikul Recknitzi jõe ja Visla alamjooksu vahel . </s> <s> Pomoraanid , kes on nime saanud merelähedase asuala järgi , jagunesid hiljem mitmeks hõimuks , kellest tuntuimad on peale kassuubide veel 20. sajandi keskel lõplikult hääbunud slovintsid . </s> <s> Slovintsid olid ühtlasi kassuubide lähim sugulasrahvas . </s> </p>
<p> <s> Kassuubid olid pomoraanidest kõige idapoolsemad , olles läänepoolseteks naabriteks balti rahvale preislastele , keda vahel ekslikult germaanlasteks peetakse , sest sakslaste poolt mitme sajandi jooksul halastamatult hävitatud preislaste järgi on nime saanud Saksamaa üks hilisemaid keskseid osasid - Preisimaa . </s> <s> Vahemärkusena olgu öeldud , et viimase preisikeelne nimetus on Leedu preislaste järeltulijaid ühendava rahvusliku organisatsiooni väite kohaselt Prusa . </s> </p>
<p> <s> Oma rahva määratlemisel nimetavad kassuubid ennast vahel ka balti slaavlasteks . </s> <s> Pomoraanidest lääne poole jäid lääneslaavlased polaabid , kellest hiljem arenesid kõrvuti mitme teise rahvaga välja ka sorbid - tänapäevani eksisteeriv rahvus , kellest oli juttu eelmises omariikluseta rahvaste artiklis ( vt <hi rend="kaldkiri"> Horisont </hi> 5/2001 , lk 46 ) . </s> </p>
<p> <s> Kassuubide arvu Poolas hinnatakse rohkem kui 100 000 inimesele , kuid kõigest ligikaudu 3000 neist räägib kassuubi keelt . </s> <s> Ülejäänud Poola kassuubide emakeel on valdavalt poola keele põhjamurre . </s> <s> Lisaks Poolale elab kassuube arvukamalt ( kokku <hi rend="kaldkiri"> ca </hi> 25 000 ) Kanadas - peamiselt Ontario provintsi lõunaosas , Barry's Bay ning Wilno ( vastab poolakeelsele nimekujule Vilniuse kohta ! ) ümbruses ja USA-s , kus nad on koondunud organisatsiooni KANA ehk <hi rend="kaldkiri"> Kashubian Association of North America </hi> . </s> <s> Brasiilias hinnatakse kassuubide arvu kuni kümnele tuhandele . </s> </p>
<p> <s> <hi rend="rasvane"> Teisejärguline ja võõras ? </hi> </s> </p>
<p> <s> Kassuubid ise ütlevad , et nad on liiga palju sakslased selleks , et olla poolakad , ja liiga palju poolakad selleks , et olla sakslased . </s> <s> Ja tõsi see on - kassuubid on sajandeid elanud Poola ja Saksa ruumiala piiril , kuuludes olulise aja viimasest tuhandest aastast kas Saksa või Poola võimu alla . </s> <s> Seetõttu on kassuubid küll keelelt ja kultuurilt poolakatele lähedased , kuid teisalt on nende keeles väga tugevad saksa keele mõjud ning isegi nende rahvariided sarnanevad pigem Põhja-Saksa kui Poola omadele . </s> <s> Ametlikul tasandil Poolas kassuubide keelt iseseisva keelena ei tunnistata , vaid seda peetakse poola keele dialektiks . </s> <s> Ka ei tunnistata kassuube Poolas iseseisva rahvana , vaid neisse suhtutakse sageli kui saksastunud poolakatesse . </s> <s> See on ka põhjus , miks väga tihti esitatakse kassuubide arvukuse ja keele kasutajate hulga kohta tegelikkusest oluliselt suuremaid numbreid , lülitades kassuubide hulka olulise osa ajaloolise Kassuubimaa osaliselt saksastunud elanikkonnast . </s> <s> Tegelikult moodustavad peaasjalikult maapiirkondades elavad kassuubid Kassuubia rahvastikust tänapäeval alla 10 protsendi , kusjuures kassuubi keele kasutajaid on piirkonna elanike hulgas vähem kui 0,3 protsenti . </s> </p>
<p> <s> Kassuubimaal viimastel aastatel tehtud uurimused näitavad , et nii nagu paljudes teistes hääbuvate rahvaste piirkondades Euroopas , ei oska ka Kassuubimaal paljud nooremad inimesed oma rahvuskultuuri väärtustada . </s> <s> Põhjuseks on paljuski olnud ametlik poliitika , mis on palju aastaid , eeskätt nn sotsialismiperioodil , vaadelnud kassuube kui midagi teisejärgulist ja võõrast . </s> <s> Seetõttu peavad paljud kassuubi noored ise kassuubiks olemist mingiks arhailiseks ja kohati kummaliseks maarahva traditsiooniks ! </s> <s> Seevastu vanemad inimesed väärtustavad oma kassuubi päritolu sageli väga kõrgelt . </s> </p>
<p> <s> <hi rend="rasvane"> Palju täppidega tähti </hi> </s> </p>
<p> <s> Kassuubi keele säilimine kahe suure kultuuri ristumiskohas on omamoodi üllatav . </s> <s> Samas on ilmselt just see erinevate kultuuride võitlusalal asumine aidanud kassuubidel oma eripära hoida . </s> <s> Rolli mängib seegi , et võrreldes poola keele dialektidega on kassuubi keele erinevus poola standardkeelest suhteliselt suur , mistõttu üleminek poola keele kasutamisele ei ole kassuubide jaoks toimunud nii sujuvalt . </s> </p>
<p> <s> Omaette väärtus on kassuubikeelse kirjanduse pikaajaline traditsioon , kuivõrd esimesed kassuubikeelsed raamatud ilmusid juba 16. sajandil . </s> <s> Viimase kümne aasta jooksul on kassuubi rahvuslike organisatsioonide poolt ühtlustatud kassuubi keele ortograafia ja grammatika . </s> <s> Vähestele keeleoskajatele vaatamata ilmub järjest enam trükiseid ja internetilehekülgi kassuubi keeles . </s> <s> Seetõttu võib julgesti väita , et Eesti entsüklopeediate väide , justkui ei eksisteeriks kassuubidel oma kirjakeelt , ei pea tegelikkuses paika . </s> <s> Keeleoskajate ja -huviliste arvukuse kasvu poolest viimasel aastakümnel sarnanevad kassuubid aga ühe varasema Horisondi ( vt 1/2001 , lk 46 ) loo kangelastele - mänksidele . </s> </p>
<p> <s> Kassuubimaa kohanimed on järjekordne näide sellest , kuidas eesti keelde on asulate ja tervete piirkondade nimed tulnud suurrahva keele , antud juhul poola keele vahendusel , mitte aga otse põlisrahvalt . </s> <s> Kassuubimaa tuntuim linn Gdansk on kassuubi keeles Gdunsk . </s> <s> Teiste suuremate linnade nimed on järgmised : eesti keeles Gdynia - kassuubi keeles Gdiniô , Sopot - Sopòt , Bytow - Bëtowò , Kartuzy - Kartuzë , Rumia - Rëmiô . </s> <s> Mitte ainult linnade nimedes , vaid kassuubi keeles üldse on laialdaselt kasutusel mitmesuguseid eestlaste jaoks ebaharilikke , ülamärkidega tähti . </s> <s> Kassuubi tähestik koosneb 36 tähest : A , Ą , Ã , B , C , Cz , D , E , É , Ë , F , G , H , I , J , K , L , Ł , M , N , Ń , O , Ò , Ó , Ô , P , R , S , Sz , T , U , Ù , W , Y , Z , Ż . </s> </p>
<p> <s> <hi rend="rasvane"> “ Solidaarsus ” loodi Kassuubimaal </hi> </s> </p>
<p> <s> Looduslikult on Kassuubia kogu Põhja-Poola üks ilusamaid paiku ja seetõttu külastab seda piirkonda arvukalt turiste . </s> <s> Eraldi ära märkimist väärib 34 kilomeetri pikkune ja ainult 500-3000 meetri laiune Hel'i poolsaar , mis kujutab endast suures osas lihtsalt ilusat liivast randa . </s> <s> Maaliline on piirkond Kartuzë ja Kòscérzëna vahel - nn Pomorze järvedelava - , mida paljude väikeste järvede ja mäekeste olemasolu tõttu tuntakse ka kui Kassuubi Šveitsi . </s> <s> Seal asub ka Kassuubimaa kõrgeim punkt - 329 meetri kõrgune Wierżyca , kassuubi keeles Wierzëca mägi . </s> </p>
<p> <s> Huvitav on keskaegsete ehitistega Gdanski linn . </s> <s> Viimases on muu hulgas loodud kuulus ametühing “ Solidaarsus ” ning seal töötas - kuid ei sündinud , nagu sageli arvatakse - pikki aastaid Lech Walesa , “ Solidaarsuse ” kauaaegne juht , Nobeli rahupreemia laureaat ja Poola president aastatel 1990-1995. </s> <s> Gdanskis , tol ajal kasutusel olnud nime järgi küll Danzigis , on sündinud vahest tuntuim kassuub - 1999. aasta Nobeli kirjanduspreemia laureaat Günter Grass , kes elab küll juba ammu Berliinis ja on Saksa kirjanik , kuid kes peab end ise kassuubiks . </s> <s> Ka tema esikromaani ja ühtlasi ühe tuntuma teose , 1959. aastal ilmunud “ Plekktrummi ” tegevuskohaks on Kassuubimaa . </s> </p>
<p> <s> <hi rend="rasvane"> Põgenemine Bismarcki eest </hi> </s> </p>
<p> <s> Kassuubide esivanemad pomoraanid asusid Pomorzesse , eesti keeles tuntud ka kui Pommeri , saksa keeles kui Pommern , 6.-9. sajandil , tõrjudes välja ja assimileerides seal varem elanud balti hõimud . </s> <s> Kuni 11. sajandi alguseni olid pomoraanid valdavalt iseseisev rahvas , kuigi kõnealune ala oli alates 10. sajandist Poola ja polaabi slaavlaste tüliobjekt . </s> <s> 11. sajandi alguses liideti piirkond Poolaga ning see jagunes hiljem kaheks osaks - Lääne-Pomorzeks ja Ida-Pomorzeks , mille piir kulges enam-vähem piki Leba jõge . </s> </p>
<p> <s> <hi rend="rasvane"> Lääne-Pomorze </hi> oli 12.-17. sajandil omaette hertsogiriik , mis aastast 1181 oli vasallisõltuvuses Saksa-Rooma riigist . </s> <s> Piirkond germaniseeriti 12. sajandil alanud saksa kolonisatsiooni käigus . </s> <s> 1648. aastal andis Vestfaali rahu suurema osa Lääne-Pomorzest Rootsile . </s> <s> Aastatel 1653 , 1720 ja 1815 läks Lääne-Pomorze osade kaupa Brandenburgile ( Preisile ) . </s> <s> Aastaks 1815 oli Preisimaa oma võimu alla ühendanud kogu Lääne-Pomorze . </s> <s> 1945. aastal toimunud Potsdami konverentsi otsuse kohaselt sai suurema osa Lääne-Pomorzest endale Poola . </s> <s> Piirkonna slaavi päritolu elanikud olid selleks ajaks täielikult saksastunud ning nad repatrieeriti Saksamaale . </s> </p>
<p> <s> <hi rend="rasvane"> Ida-Pomorze </hi> , saksa keeles Pommerellen , oli kuni 11. sajandi alguseni aeg-ajalt ning aastast 1227 pidevalt iseseisev . </s> <s> See ühendati aastal 1294 Suur-Poolaga . </s> <s> Ida-Pomorze kuulus aastatel 1308-1466 Saksa Ordule ja taasühendati Kolmeteistkümneaastase sõja ( 1454-1466 ) tulemusena Poolaga . </s> </p>
<p> <s> Aastail 1466-1772 kuulus Ida-Pomorze Poolale . </s> <s> Selle aja sisse mahtus muu hulgas ka protestantlik reformatsioon 16. ja 17. sajandil , mille käigus poolakad säilitasid katoliku usu ning sakslased muutusid protestantideks . </s> <s> Viimane tõi kaasa Ida- ja Lääne-Pomorze slaavi rahvastiku veelgi suurema eristumise üksteisest . </s> <s> Kassuubide jaoks tähendas Poola võimu all elamine üsna tugevat poolastumist . </s> </p>
<p> <s> 1772-1918 oli Ida-Pomorze , sealhulgas Kassuubimaa , Preisimaa võimu all . </s> <s> Kassuubide igapäevaellu tõi see kaasa olulisi muutusi . </s> <s> 1842 võttis Preisi kuningas vastu otsuse , mille kohaselt igal Preisimaal elaval lapsel on õigus saada algteadmisi oma emakeeles . </s> <s> 1865. aastal nimetatud õigus tühistati ja ainsaks kasutatavaks keeleks kuulutati saksa keel . </s> <s> Sellele järgnes äge saksastamine , mis eriti ulatuslikud mõõtmed võttis Bismarcki võimuloleku ajal. </s> <s> Viimane põhjustas kassuubide ulatusliku väljarände Põhja-Ameerikasse . </s> </p>
<p> <s> <hi rend="rasvane"> Kaks agarat suurvõimu </hi> </s> </p>
<p> <s> Versailles' rahulepingu kohaselt läks enamus Ida-Pomorzest , v.a Gdanski ümbrus , 1919. aastal Poola võimu alla . </s> <s> 1919-1939 olid kassuubid seetõttu valdavalt Poola alamad , kuid Gdanski ümbruse kassuubid elasid Danzigi vabalinnas ning läänepoolsed kassuubid olid Saksa alamad . </s> <s> Sel perioodil muutusid kassuubid Saksamaa ja Poola vaheliste pingete väljaelamise subjektiks . </s> <s> Saksamaa püüdis rõhutada kassuubide saksastumist , mille läbi nn saksa elanikkond Poola koridoris ulatuks justkui kolmveerandini sealsest rahvastikust , kuigi sakslased moodustasid tegelikult umbes poole Poola koridori elanikest . </s> <s> Poola seevastu püüdis veelgi agaramalt näidata kassuubide kuulumist slaavlaste ja konkreetsemalt poolakate hulka . </s> <s> Eesmärgiks oli näidata oma ajaloolist õigust Poola koridori maa-alale . </s> </p>
<p> <s> Enamuse oma eksisteerimise ajast on Poola riik olnud paljurahvuseline . </s> <s> Näiteks maailmasõdade vahelisel perioodil moodustasid Poola 37-miljonilisest ( 1938 ) rahvastikust mittepoolakad - ukrainlased , valgevenelased , sakslased , russiinid , leedulased , juudid , kassuubid , venelased ja teised - kolmandiku . </s> <s> Teise maailmasõja järel , kui Stalini algatusel nihutati Poola oluliselt lääne poole , muutus Poola ametlikult üherahvuseliseks riigiks . </s> <s> Tegelikkuses vähemusrahvuste osatähtsus vähenes küll märgatavalt , kuid kõik varasemad rahvusgrupid jäid suuremal või vähemal määral Poolasse siiski alles . </s> <s> Järgnenud poliitika vähemusrahvuste , eriti sakslaste , ukrainlaste ja poolakate etnograafiliseks rühmaks , kuid vahel ka iseseisvaks rahvaks peetavate massuuride suhtes omandas kohati genotsiidi iseloomu . </s> </p>
<p> <s> Nimetatud poliitika koosnes tervest reast erinevatest abinõudest , mis pikemas perspektiivis pidid Poola tõepoolest muutma vaid poolakate maaks . </s> <s> Esimene abinõu - deporteerimine - ei puudutanud sugugi ainult sakslasi , nagu tavaliselt arvatakse . </s> <s> Tegelikkuses deporteeriti massiliselt ka näiteks valgevenelasi , ukrainlasi ( NSV Liitu ja Poola-siseselt ) , russiine ( Poola-siseselt ) , massuure ja ka näiteks juba eespool korra meenutatud sorbe ( Saksamaale ) . </s> <s> Deporteerimine puudutas ka kassuubide territooriumi . </s> <s> Kuna osa kassuubide asualast oli varem kuulunud Saksamaale ning Poola koridoris oli sakslasi ligikaudu 50 protsenti , siis jäi Põhja-Poola peaaegu inimtühjaks pärast seda , kui deporteeriti sakslased , enne Teist maailmasõda Saksamaa kodanikeks olnud kassuubid ning sõja ajal sakslastega koostööd teinud kassuubid . </s> <s> Asemele “ tulnud ” poolakad suhtusid aga vastikusega põlistesse kohalikesse . </s> <s> Järgnenud administratiivne ja elukondlik diskrimineerimine soodustas põliselanike ümberasumist muudele Poola aladele , mingil perioodil isegi Lääne-Saksamaale , ning poolakatest migrantide massilist asumist kassuubide põlisele kodumaale . </s> </p>
<p> <s> Kassuube , kelle ees- või perekonnanimi oli saksapärane või vähemalt mitte päris poolapärane , sunniti pärast Teist maailmasõda valdavalt võtma omale poolapäraseid nimesid , kusjuures ka paljud traditsioonilised kassuubi nimed kuulutati ametlikult saksapärasteks ja kuulusid seega ümbervahetamisele . </s> </p>
<p> <s> Haridusasutustes oli kassuubi keeles ainete õpetamine rangelt keelatud . </s> <s> Veelgi enam , isegi lisaainena ei tulnud kassuubi keele õppimine sotsialismiperioodil kõne alla . </s> <s> Seetõttu loodigi esimene kassuubikeelne algkool alles 1991. aastal Godnicas ning esimene kassuubikeelne keskkool samal aastal Brusë's . </s> <s> Kultuurautonoomiast kui sellisest ei saanud praktiliselt juttugi teha . </s> <s> Massimeedias võis kassuube kajastada aga üksnes seoses folklooriga . </s> </p>
<p> <s> Koos üldiste muudatustega Poola poliitilises elus 1980. aastate lõpus läks vabamaks ka kassuubi rahvuskultuuri edendamine . </s> <s> Juunis 1992 toimus Gdanskis Kassuubi Kongress , üldteemaga “ Kassuubide tulevik ” . </s> <s> Kongressiga vähem või rohkem seotud rahvuslikke üritusi toimus Kassuubimaal terve 1992. aasta jooksul . </s> <s> Hilisematel aastatel on mitmed rahvuslikud üritused muutunud regulaarseks . </s> <s> Kõikidel sotsialismiperioodijärgsetel parlamendivalimistel Poolas on kassuubid suutnud valida oma esindajad ka Poola parlamenti . </s> </p>
<p> <s> Nüüdisajal on kassuubide kesksemad rahvuslikud organisatsioonid Kassuubi-Pomeraani Liit ning Kassuubi Instituut keskusega Gdanskis . </s> <s> Viimase ülesandeks on arendada kassuubikeelset haridust , kirjutada üles kassuubide ja Kassuubimaa ajalugu , anda välja Kassuubimaa kaart koos kassuubikeelsete kohanimedega , kirjutada üles tuntumate kassuubi rahvusest inimeste biograafiad , kassuubikeelse kirjanduse väljaandmine ja kogumine jms. </s> </p>
<p> <s> Wejrowòs asub kassuubi-pomeraani kirjanduse ja muusika muuseum , Kartuzës Kassuubi muuseum , Kòscérzënas aga Poola vanim vabaõhumuuseum - juba 1906. aastal Teodora ja Izydor Gulgowski poolt asutatud muuseum , mis tänapäeval kannab nime Kassuubi etnograafiline park . </s> <s> Nimetatud 22-hektarilises muuseumis on üle 40 Kassuubimaale iseloomuliku hoone 18.-20. sajandist . </s> </p>
<p> <s> <hi rend="kaldkiri"> ANDRUS MÖLDER ( 1970 ) on finantsanalüütik , kelle hobiks on juba aastaid väikerahvad ja nende sümboolika . </hi> </s> </p></div2>
      </div1>
      <div1 type="ajakirjanumber">
        <head> Horisont 3 , 2002 </head>
        <div2 type="artikkel"><head> Importkaup <hi rend="kaldkiri"> made in USSR </hi> </head>
<p> <bibl> <author> <s> Kalev Katus , Allan Puur , Asta Põldma </s> </author> </bibl> </p>
<p> <hi rend="rasvane"> <s> Rasedus , kui ta on mõnda aega emaihus arenenud ning naine või tulevane ema selle endale teadvustab , saab lõppeda neljal erineval moel . </s> <s> Milliseid valikuid on teinud 20. sajandi jooksul Eesti naised ja miks ? </s> </hi> </p>
<p> <s> <hi rend="rasvane"> Eesti Pere- ja Sündimusuuring kummutab igal juhul tavaarusaama , nagu võiks abordi keelustamine kaasa tuua sündimuse tõusu . </hi> </s> </p>
<p> <s> Rahvastiku sündimus kui protsess ei tähenda ainult seda , kui mitu last üks või teine naine sünnitab . </s> <s> Seekord püüamegi sündimust vaadelda laiemas kontekstis - heidame Eesti Pere- ja Sündimusuuringu ( EPSU ) andmestikule toetudes valgust rahvastiku rasedusprotsessile tervikuna . </s> <s> On ju sünnitus vaid üks võimalikest rasedusväljunditest . </s> <s> Sündimuse sedalaadi laiem käsitlusviis kipub olema Eestis kahetsusväärselt aktuaalne , eriti meie kõrget abortiivsust silmas pidades . </s> <s> Võib isegi väita , et teatud rahvastikurühmade puhul on abort sünnituse kui raseduse tavapärase lõppemisviisi koguni tagaplaanile tõuganud . </s> </p>
<p> <s> Teisalt tuleb tõdeda , et Eesti sündimuse analüüsid rahvastiku rasedusprotsessi kontekstis , sealhulgas näiteks raseduse vältel naise ja perekonna poolt tehtavate otsuste vaatevinklist , on äärmiselt harvad või puuduvad hoopis . </s> <s> Peamiseks põhjuseks on loomulikult olnud asjakohaste andmete defitsiit . </s> <s> Tõele au andes tuleb muidugi tunnistada , et ka Lääneriikides pole sedasorti andmestik tavapärane . </s> <s> Nõnda on taas tegu valdkonnaga , mille osas pakub Pere- ja Sündimusuuring üleriigilist informatsiooni esmakordselt . </s> </p>
<p> <s> <hi rend="rasvane"> Neli võimalust </hi> </s> </p>
<p> <s> Rasedus , kui ta on mõnda aega emaihus arenenud ning naine või tulevane ema selle endale teadvustab , saab lõppeda neljal erineval moel : lapse sünni , surnultsünni , iseenesliku abordi või tehisabordi ehk lihtsalt abordi teel . </s> <s> Raseduse teadvustamine ei ole seejuures mingi juhuslik nüanss , sest päris suur osa rasedusi lõpeb tegelikult üsna kiiresti - mõne päeva jooksul pärast munaraku viljastumist . </s> <s> Naine ei pruugi niisugusel puhul raseduse tekkimist ega selle katkemist tähelegi panna . </s> <s> Bioloogilisest vaatenurgast on muidugi ka nendel juhtudel tegemist iseenesliku abordiga , kuid sotsiaalselt tähenduselt erinevad sellised raseduskatkestused naise poolt täiel määral teadvustatud iseeneslikest abortidest märkimisväärselt , jätavad ju viimased nii- või naasuguse jälje naise hinge vaat et kogu eluks . </s> </p>
<p> <s> <hi rend="rasvane"> Euroopa viljakaim </hi> </s> </p>
<p> <s> Pärast niisugust sissejuhatust uuringu tulemuste juurde . </s> <s> Kahe raseduse lõppemisviisi , nimelt iseenesliku abordi ja surnultsünni tase Eesti rahvastikus on viimase poolsajandi vältel olnud küllaltki ühtlane . </s> <s> Surnultsünniga on lõppenud alla ühe protsendi raseduste koguarvust , iseeneslik abort on olnud sagedasem , katkestades 7-8 protsenti rasedustest . </s> <s> Kokku on nimetatud kahel viisil uuringu poolt hõlmatud naispõlvkondades , kes sündinud aastail 1924-1973 , lõppenud ligi kümnendik kõikidest rasedustest . </s> </p>
<p> <s> Tunduvalt suurem on olnud aga abortide , täpsemalt tehisabortide osatähtsus , mis ajuti on koguni ületanud lapse sünniga lõppevate raseduste osakaalu . </s> <s> Ülepea kõrge abortide arv tähendab ühtlasi seda , et ka raseduste koguarv on Eesti rahvastikus olnud kõrge , 1940. aastate teise poole ja 1950. aastate alguse sünnikohortidel keskmiselt üle nelja raseduse naise kohta . </s> <s> Seetõttu on summaarse raseduskordaja kaudu mõõtes Eesti rahvastik üks viljakamaid Euroopas . </s> </p>
<p> <s> <hi rend="rasvane"> Importkaup </hi> </s> </p>
<p> <s> Demograafiliselt arenenud rahvaste taustal kõrge rasedustase kujunes Eestis pärast Teist maailmasõda , millist asjaolu on seostatud nõukogude võimu sotsiaalkorraldusega . </s> <s> Nii näiteks leiab ühest prestiižikas demograafia-ajakirjas <hi rend="kaldkiri"> Population </hi> avaldatud artiklist väite , et rahvastiku abortiivsuse järsk tõus Eesti rahvastikus langeb kokku Eesti liitmisega Nõukogude Liidu külge . </s> <s> EPSU andmete kohaselt on asi veidi keerukam ning ühtlasi ka intrigeerivam . </s> <s> Nimelt selgub , et põlisrahvastiku ja sissesõitnute abortiivkäitumine on suuresti erinenud , vanemate uuringuga hõlmatud põlvkondade puhul on vahed koguni ülisuured . </s> <s> Lühidalt - nõukogude võimuga koos saabus Eestisse ka hulgaliselt immigrante , keda kõige muu kõrval iseloomustas kõrge abortiivsus . </s> <s> Kuivõrd sissesõitnute suhtarv kujunes põliselanikega võrreldes suureks , siis tõusis silmatorkavalt kõrgele ka Eesti kogurahvastiku abortiivsus . </s> <s> Niisiis selgub , et tänapäeva turumajanduse keeles on abortiivkäitumine olnud algselt importkaup , mille tegemise hiljem ka kohalik rahvas ära õppis . </s> </p>
<p> <s> <hi rend="rasvane"> Paralleelsed , mitte vastandlikud </hi> </s> </p>
<p> <s> Esimesel sõjajärgsel aastakümnel , nagu ka varem , oli abort põlisrahvastiku jaoks üsna harukordne ettevõtmine . </s> <s> Märkimisväärne on nimetatud asjaolu seetõttu , et Eesti sündimustase oli juba 1920. aastateks langenud alla taastenivood , ometi ei seostunud see kõrge abortiivsusega . </s> </p>
<p> <s> Hiljem hakkab põlisrahvastiku abortiivsus põlvkonnast põlvkonda kasvama ja saavutab maksimaalse taseme 1950. aastatel sündinud naiste hulgas . </s> <s> Mäletatavasti olid just need põlvkonnad ka eestlaste selle sajandi kõrgeima sündimuse kandjaks . </s> <s> Niisiis koorub uuringu tulemustest välja üpris tähelepanuväärt tõsiasi , et nii sündimus kui abortiivsus kasvasid Eesti põlisrahvastikus üheaegselt , hoopiski mitte teineteise suhtes alternatiivsena . </s> <s> Muidugi ei saa seda võtta põhjusliku seosena ehk umbes nii , et mida rohkem aborte , seda rohkem sünnitusi . </s> <s> Samamoodi ei tohiks teha ka järeldust , et mida kõrgem on rahvastiku haridustase või mida rohkem on levinud linnaline eluviis , seda rohkem tehakse aborte , olgugi et nii hariduse kasv kui ka linnastumine on Eestis käinud paralleelselt abortiivsuse levikuga . </s> <s> Küll aga on Eesti andmestik rahvusvaheliselt huvipakkuv selgitamaks , et protsessi tasandil pole tänapäeval abortiivsus sündimuse alternatiiv , kuigi igal konkreetsel juhul abort ja sünnitus seda ju teineteise suhtes on . </s> <s> Niisiis , abortide arvu kahanedes või kasvades ei pruugi veel sündimus vastupidist trendi omandada . </s> <s> Muuseas , sama seos või õigemini seose puudumine leiab Eestis veel täiendavatki kinnitust . </s> <s> Nimelt on viimaste aastate sündimuse äkklangusega kaasnenud peaaegu sama intensiivne abortiivsuse vähenemine , nii et ka käesoleval ajal on abortiivsus- ja sündimustrend paralleelsed , mitte teineteise suhtes vastupidise suunaga . </s> </p>
<p> <s> <hi rend="rasvane"> Sobib igal ajal </hi> </s> </p>
<p> <s> Naise tervise , eelkõige reproduktiivtervise seisukohast on kõige murettekitavamad need abordid , mis tehakse enne esimese lapse sündi . </s> <s> Ühelt poolt hinnates polegi Eestis selliseid aborte teab kui palju , ligikaudu 20 protsendi ringis nende koguarvust . </s> <s> Mõnel teisel maal on abortide kuhjumine just esmasraseduse katkestamise ümber vaat et tõsisemakski mureks . </s> <s> Teisalt aga , arvestades abortiivsuse 8-10-kümnekordselt kõrgemat intensiivsust Eestis , on nimetatud 20 protsenti absoluutarvulises väljenduses ikka aukartustäratav arv . </s> </p>
<p> <s> Ligikaudu 4-5 protsendil naispõlvkonnast , kelle esmasrasedus on lõppenud abordiga , polegi järgmisi rasedusi , ja muidugi siis ka sünnitusi järgnenud . </s> <s> Ei saa küll üheselt väita , et sedavõrd suurel osal naispõlvkonnast pole järgnevaid rasedusi enam esinenud ainuüksi abordi kasutamise tõttu esmasraseduse katkestamisel , kuid kindlasti on just see tegur hilisemate raseduste puudumise oluline kui mitte peamine põhjus . </s> </p>
<p> <s> Ülejäänud 80 protsenti elu jooksul tehtud abortide koguarvust jagunevad pea võrdseteks osadeks , ühelt poolt sünnituste vahel ja teisalt pärast viimase lapse sünnitamist sooritatud abordid . </s> <s> Niisiis on Eestis aborti kasutatud nii sünniajastuse reguleerimiseks - seega eesmärgil saada laps just soovitud eluperioodil - kui ka soovimatute raseduste lõpetamiseks pärast seda , kui perekarjäär plaanitud laste arvu ja perekonna suuruse osas on edukalt teostatud . </s> </p>
<p> <s> <hi rend="rasvane"> Sugugi mitte kõik </hi> </s> </p>
<p> <s> Olles välja selgitanud , et aborte tehakse sageli , võiks ju oletada , et abortiivkäitumine on rahvastikus levinud üldiselt - umbes nagu sündimus . </s> <s> EPSU andmetele toetudes ei paista olukord siiski sellisena . </s> <s> Kui lastetuks on jäänud põlvkonniti 7-8 protsenti naistest , siis ühtegi aborti pole teinud enam kui 30 protsenti naistest ; eakamates põlisrahvastiku kohortides küündib aborti mittekogenute osakaal aga isegi kahe kolmandikuni . </s> <s> Niisiis on abortiivkäitumine sündimusega võrreldes hoopis selektiivsema iseloomuga - ka kõige kõrgema abortiivsuse üldtaseme juures on märkimisväärne osa naisi ikka sellest protsessist eemale jäänud . </s> </p>
<p> <s> <hi rend="kaldkiri"> <hi rend="rasvane"> Siin ja praegu </hi> </hi> </s> </p>
<p> <s> Miks üldse aborti tehakse ? </s> <s> Otseselt nii küsides pole muidugi tegelikke põhjusi lootust teada saada . </s> <s> Abordi valinud naised viitavad näiteks oma liigsele tööhõivele või halbadele elamistingimustele . </s> <s> Nimetatud ning teised analoogsed põhjused võiksid ehk teataval määral olla seletuseks harvemale rasestumisele , aga mitte kuidagi kõrgele abortiivsusele . </s> <s> Tegelikult kipub üldpõhjuseks olema oskamatus pereplaanimise vallas , mida võimendab nii tüüpiliselt nõukogulik käesolevat hetke väärtustav elustiil - <hi rend="kaldkiri"> siin ja praegu </hi> , nagu viimasel ajal kombeks öelda . </s> <s> Nõnda eksisteerib rahvastiku äärmiselt kõrge abortiivsus koos aborti mitte-eelistava hoiakuga . </s> <s> Uuringu materjalidele toetudes paistab abortiivkäitumise asendamine kontratseptiivkäitumisega olevat Eesti üks peamisi perepoliitilisi ülesandeid lähiajal . </s> <s> Sellest seisukohast tundub Eesti põlisrahvastik olevat hoopis küpsem kaasa tulema , sisserännanute puhul võib käitumismuutus ka tõhusa rahvastikupoliitika korral venida põlvkonnapikkuseks . </s> </p>
<p> <s> Lõpetuseks väärib rõhutamist , et Eesti Pere- ja Sündimusuuring on andnud asjaomastele ametkondadele praktiliselt esmakordselt kogu rahvastikku representeeriva infopanga asjakohase sotsiaal- ja rahvastikupoliitika kujundamiseks . </s> <s> Edasine sõltub sellest , kuivõrd tahetakse ja osatakse seda informatsiooni otsustusprotsessis asjalikult ja venitamata rakendada . </s> </p>
<p> <s> <hi rend="kaldkiri"> Kalev Katus ( 1955 ) , Allan Puur ( 1963 ) ja Asta Põldma ( 1951 ) on Eesti Demograafia Instituudi teadlased . </hi> </s> </p></div2>
      </div1>
      <div1 type="ajakirjanumber">
        <head> Horisont 3 , 2002 </head>
        <div2 type="artikkel"><head> Seesami varakamber </head>
<p> <bibl> <author> <s> Urmas Kokassaar </s> </author> </bibl> </p>
<p> <s> “ Seesam , seesam avane ! ” olevat muistne loits , millega püütud esile kutsuda küpsete seesamiseemnete väljapudenemist kupardest just soovitud ajal. </s> <s> Need samad erakordselt õlirikkad seemned on ka põhjus , mille pärast seesamit tegelikult kasvatatakse . </s> </p>
<p> <s> Loo nimitegelane on Aafrikas levinud rohttaim , mis kuulub umbes 30-liigilisse seesamiliste sugukonda . </s> <s> Seesami nimetus tuleneb arvatavasti kreekakeelsest sõnast <hi rend="kaldkiri"> seésamon </hi> , mis omakorda on laenatud afro-aasia keeltest . </s> <s> Sõna seesam on maailmas laialt levinud , näiteks prantsuskeelne <hi rend="kaldkiri"> sesame </hi> , saksakeelne <hi rend="kaldkiri"> Sesam </hi> , itaalia- ja hispaaniakeelne <hi rend="kaldkiri"> sesamo </hi> jne. </s> </p>
<p> <s> Seesam , üks maailma vanimaid õlikultuure , kasvab troopikas ja lähistroopikas . </s> <s> Ammustest aegadest on teda kultiveeritud Lähis-Ida maades , Indias ja Hiinas . </s> <s> Seesam on soojalembene ning tema kasv ja arengukiirus sõltuvad suurel määral temperatuurist , samas on ta küllaltki vastupidav põuale . </s> </p>
<p> <s> Bioloogiliselt on tegemist üheaastase , karvaste lehtede ja püstise varrega taimega , mis võib kasvada soodsates tingimustes kuni 2 meetri kõrguseks . </s> <s> Seesami õied on kas valged , roosad või violetsed ja asuvad lehtede kaenaldes . </s> <s> Seesami viljaks on kuprad , mille arv ühel taimel kõigub tavaliselt mitmekümne kuni mõnesaja vahel . </s> <s> Kupardes paiknevad erakordselt õlirikkad seemned , mille pärast seesamit tegelikult kasvatataksegi . </s> <s> Valminud kupar avaneb ise ja seemned pudenevad sellest välja . </s> </p>
<p> <s> <hi rend="rasvane"> Kuulsusrikas ajalugu </hi> </s> </p>
<p> <s> Seesamikasvatajatele on läbi aegade olnud tähtsündmuseks saagi õigeaegne koristamine , sest kui põllult kokkukogutud taimed õnnestus kohale toimetada seemnekadudeta , võis loota head saaki . </s> <s> Kogutud taimede järelvalmimine ühtlustas kuparde avanemisaega . </s> <s> Meilgi nii tuntud hüüdlause “ Seesam , seesam avane ! ” päritolu kohta ringleb kaks versiooni . </s> <s> Esimese kohaselt kuulub see muistsetele taimekasvatajatele , kes lootsid sellise loitsuga esile kutsuda küpsete seemnete väljapudenemist kupardest soovitud ajal. </s> <s> Teise uskumuse järgi sarnanes kupardest väljavarisevate seemnete krabin heliga , mis saadab ukse avanemist . </s> </p>
<p> <s> Seesamil on ajaloos üldse värvikas taust . </s> <s> Muistsed assüürlased uskusid , et nende jumalad jõid enne oluliste tegude sooritamist just seesamist valmistatud veini . </s> <s> Antiik-Kreeka sõdurid närisid seesamiseemneid kui eriti energiarikast toitu enne otsustavaid lahinguid . </s> <s> Seevastu Rooma leegionärid valmistasid seesami- ja köömnete seemnetest ergutavat ning toitvat segu . </s> <s> Osas antiikkultuurides vaadeldi seesamiseemneid kui õnnetoovat sümbolit . </s> <s> Vaid muistsed hiinlased olid praktilise meelelaadiga - nemad põletasid seesamiõli lampides ja lisaks valgusele said nad sellest ka tahma , millest omakorda valmistasid tinti . </s> </p>
<p> <s> <hi rend="rasvane"> Kõige olulisemad ongi seemned </hi> </s> </p>
<p> <s> Seesami seemned on kas pruunid , kreemjad , punased või isegi mustad . </s> <s> Seemneid , mille õlisisaldus on 50-60 protsenti , kasutati eeskätt seesamiõli valmistamiseks . </s> <s> Purustatud seemnetest eraldunud õli sobis hästi salvimiseks ehk naha sissemäärimiseks . </s> <s> Tegelikult oli ammustel aegadel , kui kreeme ei tuntud , õliga määrimisel mitu eesmärki . </s> <s> Esiteks - toorpressitud õli sisaldas mikroobide kasvu ja arengut pidurdavaid ühendeid ja kaitses nahka mitmete põletike eest . </s> <s> Teiseks - kuumadel , päikesepaistelistel aladel , kus inimesed vanasti liikusid napis riietuses , täitis õli ka omalaadse päevituskreemi ülesannet . </s> <s> Kolmandaks - naha võidmine õliga hoidis ära ka kuumale kliimale iseloomulike nahalõhede tekke . </s> <s> Nähtavasti neist põhjustest tingituna kujuneski õliga määrimisest rituaalne kultus , mida tunti juba nii Antiik-Kreekas kui ka Roomas . </s> <s> Nüüdisaegne kosmeetika kasutab seesamiõli eeskätt naha pehmendaja rollis . </s> <s> Märke seesamiõli olemasolust võime leida erinevatest kreemidest , ihupiimadest ja armkoe taastusravi salvidest . </s> </p>
<p> <s> Ka nüüdisajal pole seesamiõli raviomadusi unarusse jäetud . </s> <s> Mitmetes Aasia riikides kuulub seesamiõli põletushaavade raviks mõeldud salvide koostisse . </s> <s> Veidi teistsuguse koostisega seesamiõli segud kiirendavad luumurdude paranemist . </s> <s> Samuti on purustatud seesamiseemnete ja vee segust abi erinevate seedekulgla vaevuste leevendamisel . </s> <s> Hiina rahvameditsiin soovitab seemneid tarvitada maksa ja neeru talitluse tugevdamiseks , juuste hallinemise pidurdamiseks , samuti rinnapiima vähesuse ja kõhukinnisuse korral . </s> <s> Viimast soovitust saab mõista lähtuvalt seesamiõli lahtistavast toimest ning purustatud seemnekördi kiudainerikkusest . </s> <s> Seemneid tarvitatakse keedisena või keedetakse koos riisiga kördiks . </s> <s> Hiinas eelistatakse musta seesami seemneid , sest nende ravitoime on tugevam . </s> </p>
<p> <s> Seesamiseemnete energia- ja valgurikkusest lähtuvalt soovitatakse purustatud seemnetest ja süsivesikuterikastest puuviljadest valmistatud puderjat körti laste kosutusdieediks paljudes Araabia maades . </s> <s> Seesamiõli mõjub soodustavalt vereloomele , stimuleerides punaste vereliblede tootmist . </s> <s> Seletus peitub arvatavasti selle mikroelementide ( raud , tsink , vask , nikkel ) mõõdukas sisalduses . </s> </p>
<p> <s> <hi rend="rasvane"> Kuulus seesamiõli </hi> </s> </p>
<p> <s> Seesamiõli on teiste õlidega võrreldes mõnevõrra kallim toiduaine . </s> <s> Seemnetest pressitud õli sisaldab pea võrdselt - 40 protsenti ja 40 protsenti - polü- ja monoküllastamata rasvhappeid , tunduvalt vähem aga küllastatud rasvahappeid . </s> <s> Tõsi , õli biokeemiline koostis sõltub nii taime sordist kui ka kasvutingimustest . </s> <s> Õli eritiheduseks on 0,9191 g/cm <hi rend="ülaindeks"> 3 </hi> . </s> <s> Ka vastav arvnäitaja , millega iseloomustatakse polüküllastamata rasvhapete suhet küllastatud rasvhapetesse , on seesamiõlil suhteliselt kõrge , jäädes 2,5 piiridesse . </s> <s> Vaatamata suurele polüküllastamata rasvhapete hulgale on seesamiõli hapniku , valguse ja soojuse rääsumist kiirendavale toimele suhteliselt vastupidav . </s> <s> Siit ka seletus , miks see õli on väga populaarne just sooja kliimaga maade majapidamistes . </s> <s> Edukuse võti peitub õli kõrges looduslike antioksüdantide ( sesamiin , sesamoliin ja sesaminool ) sisalduses , mis olemuselt on fenoolsed ühendid . </s> <s> Külmpressitud seesamiõlil on omapärane hõrk pähklimaitse ja see toiduaine sobib nii salatikastmetesse kui ka soojade toitude ning küpsetiste valmistamiseks . </s> </p>
<p> <s> Kõige rohkem kasutavad seesamiõli toitude valmistamisel India , Araabia , Jaapani , Hiina ja Mehhiko kokad . </s> <s> Tõsi , puhast seesamiõli tarvitatakse vähem , tavaliselt segatakse kokku erinevad õlid , selleks et saada rikkalikum maitsebukett ja leevendada põhiõli liiga intensiivset lõhna . </s> <s> Kuid vahel lõigatakse õli omapärasest lõhnast ja maitsest ka kulinaarset kasu . </s> <s> Näiteks Hiina köögis kasutatakse spetsiaalselt seesamiõli , mis annab toitudele , peamiselt just suppidele , erilise lõhna . </s> <s> Samuti leiab kõnealune õli tänu eripärasele lõhnale ja maitsele rakendust ka salatikastmetes ja marinaadides . </s> </p>
<p> <s> <hi rend="rasvane"> Tuntud-teatud halvaa </hi> </s> </p>
<p> <s> Teine ammune ja oluline seesami kasutusvaldkond on halvaa . </s> <s> Halvaa on idamaise , arvatavasti Türgi päritoluga maiustus , mille nimetus tuleneb araabia keelest . </s> <s> Esmane halvaa retsept sisaldas vähemalt kahte kohustuslikku komponenti - mett ja õlirikkaid seesamiseemneid . </s> <s> Seemned purustati ja saadud puderjas mass segati ja vahustati meega ühtlaseks maiuseks . </s> <s> Just seesamiseemned kindlustasid halvaale omapärase , kergelt pähkleid meenutava maitse . </s> <s> Lisaks originaalhalvaale valmistatakse paljudes Araabia riikides seesamiseemnete puruksjahvatamisel ka erilist pastat , mis leiab kasutust erinevates rahvusroogades . </s> </p>
<p> <s> <hi rend="rasvane"> Väärtuslik toidupoolis </hi> </s> </p>
<p> <s> Maailmas hindavad seesamiseemneid vegetaarlased . </s> <s> Aasias , kus taimtoitlus on väga levinud , kasutatakse seemneid erinevate riisist valmistatud toitude koostises . </s> <s> Lisaks meeldivale maitsele on seesamilisand taimtoitlastele ka oluliselt vajalik , varustades organismi erinevate rasvhapete ja paljude vitamiinidega . </s> <s> Unustada ei tohi sedagi , et seesami kaloririkkus aitab leevendada traditsioonilise taimtoidu energianappust . </s> <s> Lisaks rasvollusele on seemnetes ohtralt metioniini- ja trüptofaanirikkaid valke ning seemnekestades leidub märkimisväärselt kaltsiumi . </s> <s> Aasia kultuuriruumis tarbitakse seesamiseemneid peamiselt röstitult , kusjuures neile lisatakse kas soola või suhkrut ja nii saadakse omapärane maitselisand . </s> <s> Toitude koostises on seesamiseemnetel auväärne koht ka Mehhiko köögis , kus neid kombineeritakse erinevate taim- ja lihatoitudega . </s> </p>
<p> <s> Eesti tarbija puutub toidulaual kõige rohkem kokku seesamiseemnetega , mida lisatakse erinevatele pagaritoodetele . </s> <s> Küpsetistele seesamiseemnete raputamine pole siiski mingi hiljutine avastus , seda kasutasid pagarid juba enne meie ajaarvamist . </s> <s> Näiteks Egiptuse hauakambrites on seinamaalinguid , kus muistne pagar raputab küpsetisele seesamiseemneid . </s> <s> Kõnealuseid seemneid võib meil leida erinevatest mitmevilja leibadest-saiadest , kuid nad kaunistavad ka hamburgereid ja kukleid . </s> <s> Et kuumutamisel omandavad seesamiseemned omalaadse pähkli maitse ja aroomi , siis muudab see lisand ka pagaritooted suupärasemaks . </s> </p>
<p> <s> <hi rend="kaldkiri"> URMAS KOKASSAAR ( 19639 on Tartu Ülikooli Molekulaar- ja Rakubioloogia Instituudi lektor . </hi> </s> </p>
<p> <s> <hi rend="rasvane"> Pildid : </hi> </s> </p>
<p> <s> -. Seesami seemned . </s> <s> Sulev Kuuse foto </s> </p></div2>
      </div1>
      <div1 type="ajakirjanumber">
        <head> Horisont 3 , 2002 </head>
        <div2 type="artikkel"><head> TOIMETUSELT </head>
<p> <s> Michael Baigent </s> </p>
<p> <s> Richard Leigh </s> </p>
<p> <s> Henry Lincoln </s> </p>
<p> <s> “ Püha veri ja Püha Graal ” </s> </p>
<p> <s> Olion 2001 </s> </p>
<p> <s> <hi rend="rasvane"> Püha Graali vennaskond </hi> </s> </p>
<p> <s> Michael Baigenti , Richard Leighi ja Henry Lincolni raamat “ Püha veri ja Püha Graal ” on haarav lugemine . </s> <s> Nagu mõni Robert Ludlumi põnevusromaan . </s> <s> Esimesel pilgul jätab kõik lausa uskumatu mulje - nimesid , aastaarve , termineid , ordusid , suguvõsasid , salaseltse ja reaalseid juhtumeid tuleb kui küllusesarvest . </s> <s> Raamatus on isegi oma salatoimikud ! </s> <s> Sic ! </s> <s> Infouputus on tõsine , raamatus on 576 lehekülge tihedat teksti . </s> <s> Kõik see tahab jätta tõsiselt teadusliku mulje ning anda selge sõnumi - läbi ajaloo kestev saladus on paljastatud . </s> <s> Nimelt oli Jeesusel Kristusel ja Maarja Magdaleenal ühine laps , kellel omakorda olid järeltulijad . </s> <s> Salaorganisatsioon Siioni Prioraat on aga üritanud läbi ajaloo selle lapse järglasi maistele troonidele aidata . </s> <s> Ja kirik , eriti katoliku kirik , on seda muidugi varjanud . </s> <s> Tõde on Roomas asuvates Vatikani arhiivides peidus , aga papid ei taha seda kuidagi välja anda . </s> <s> Varjavad tõde . </s> <s> Loo tõestuseks tuuakse hulk ajaloos reaalselt elanud isikuid , kaas arvatud keegi Monsieur Philippe , kellest allpool juttu . </s> </p>
<p> <s> <hi rend="rasvane"> Rasputini eelkäija </hi> </s> </p>
<p> <s> Raamatu “ Püha veri ja Püha Graal ” leheküljel 213 , peatükis “ Siioni protokollid ” , räägitakse mehest , kelle nimeks Monsieur Philippe ja kel koos Papuse-nimelise isikuga olnud suur mõjujõud Vene tsaari õukonnas . </s> <s> Nimelt tegutsenud Venemaal esoteeriline ehk siis ainult pühendatuile määratud enklaav . </s> <s> See enklaav olnud väga mõjukas ja lausa reaalse jõuga . </s> <s> Monsieur Philippe'i mentoriks ehk õpetajaks-nõuandjaks oli Papus - esoteerik , vabamüürlane ja hilisem vabamüürlaste suurmeister Prantsusmaalt . </s> <s> Raamat laseb neid mehi paista kui suuri , tähtsaid ja ajalooliselt salapäraseid isikuid , kellel õnnestus olla maailma pöördeliste sündmuste keskpunktis . </s> <s> Võib-olla olid nad isegi n-ö näppupidi juures , sest ilma Siioni Prioraadita ei juhtuvat maailmas midagi . </s> <s> Eriti Euroopas . </s> <s> Kas ka Euroopa Liidus ? </s> </p>
<p> <s> Lugedes Monsieur Philippe'i tegevusest Vene tsaari õukonnas , tundus see kuidagi tuttav olevat . </s> <s> Võtsingi oma raamaturiiulist 1937. aastal trükitud teose “ Tsaaririik Maailmasõjas ” , mille kirjutanud Prantsuse diplomaat Maurice Paleologue , kes põlvneb viimase Kreeka keisri suguvõsa sellest harust , kes asus pärast Konstantinoopoli vallutamist türklaste poolt 1453. aastal elama Prantsusmaale . </s> <s> M. Paleologue kirjeldab oma raamatu esimese osa VI peatükis 25. aprillil 1849. aastal sündinud Prantsuse kodaniku Philippe Nizier-Vachodi omapärast elukäiku . </s> </p>
<p> <s> Philippe Nizier-Vachod alustas oma teadlikku eluteed onu lihakarnis . </s> <s> Nõiad , kaardimoorid , magnetisöörid ja kuutõbised tõmbasid teda juba nooruses tugevalt enda poole . </s> <s> Philippe Nizier-Vachod alustas oma praksist okultistliku arstiteadusega ja päris edukalt . </s> <s> See jälle ei meeldinud pärisarstidele . </s> <s> 1887. aastal trahviti Philippe Nizier-Vachod'i Lyonis ebaseadusliku ning ebateadusliku arstitegevuse praktiseerimise pärast . </s> <s> Sama karistus tabas teda 1890. ja 1892. aastal . </s> <s> Tema klientuuri moodustasid käsitöölised , poodnikud , majahoidjad , köögitüdrukud , hiljem ka hästirõivastatud daamid , kohtunikud , näitlejad , ohvitserid , isegi preestrid . </s> <s> Siis saabus Prantsusmaale Vene tsaar Nikolai II koos saatjaskonnaga . </s> <s> Kohemaid võlus Monsieur Philippe tsaari ja tolle abikaasat , kes mehe oma õukonda kutsusid - Rasputinini jäi veel hulk aastaid aega . </s> </p>
<p> <s> Vene õukonnas praktiseeris Monsieur Philippe hüpnoosi , ennustamist ja inkarnatsiooni . </s> <s> Eriti julgustas ta tsaari tegelema surnute väljakutsumisega ja surnud olevat rääkinud just seda , mida tsaar kuulda tahtis . </s> <s> Tema tegevuse tipuks oli Vene tsaarinna tulevase lapse - poja - soo määramine ja loote arendamine tsaarinna soovide järgi !!! </s> <s> Selleks kasutanud ta salaarstiteaduse kõige tähtsamaid võtteid ja ka tähetarkust . </s> <s> Uskumatu , aga tõsi ! </s> <s> Krahh saabus 1902. aasta 1. septembril , kui rasedaks jäänud tsaarinna Aleksandrat tabas ränk valuhoog . </s> <s> Monsieur Philippe sattus segadusse ja üritas seletada , et tsaarinna polnudki tegelikult rase , vaid närvisüsteemi füsioloogilised häired andsid alust seda arvata . </s> <s> Lõpuks sattus ta lihtsa mehena õukonna poliitilistesse intriigidesse ning 1903. aastal vallandati Monsieur Philippe tsaari teenistusest . </s> <s> Ta saabus tagasi oma viletsasse korterisse Pariisis ja jätkas seal poolelijäänud praksist . </s> <s> 2. augustil 1905. aastal Monsieur Philippe suri . </s> </p>
<p> <s> Mida selle mehe tegevusest arvata ? </s> <s> Meilgi on kohalikke Monsieur Philippe'isid jalaga segada . </s> <s> Teateid nende tegevusest leiame ajalehtede tagakülgedelt , võime lugeda tänaval laternapostidele liimitud paberitelt : aitan kiilaspäisuse , ülekaalulisuse , paha silma , kõhuhädade ja needuse vastu . </s> <s> Iseseisvuse aeg on selliseid isikuid jõudsalt juurde sigitanud . </s> <s> Mõned võtavad neid tõsiselt , enamik mitte . </s> </p>
<p> <s> Kuid graali-raamat vaikib Monsieur Philippe'i tegevusest Venemaal . </s> <s> Graali-raamatul ei ole vaja selle mehe veidrat elu ja tegevust , on vaja ainult väikest lõiku , mis seotud tsaari perekonnaga . </s> <s> Sest see on kõige tähtsam , kuna seda annab vormida oma uskumatu loo tõestuseks . </s> <s> Seevastu mehe igapäevase tegevuse kirjeldamine jätaks saladuse paljastamisele veidi veidra maitse . </s> </p>
<p> <s> Kujutame ette olukorda , kus paarisaja aasta pärast hakkab keegi kirjutama lugu Eestist , kasutades algallikatena kohalike Monsieur Philippe'ide kirjatükke , “ Maalehes ” ilmunud Igor Mangi ennustusi ja koltunud ajalehti/ajakirju . </s> <s> Ehk tulevikus loetaksegi sellest , “ kuda Estlandis Püha KeRe preestrite poolt Talle linnas korraldatud surma- ja elutantsu müsteeriumi käigus ajakirjanik Inga Raitar kirjandusliku ilmutuse sai , mistõttu habemega Osama bin Ladenit Kristuse teiseks tulemiseks pidas ” ( vt Eesti Ekspress 12 , 21. märts 2002 ) . </s> </p>
<p> <bibl> <author> <s> <hi rend="kaldkiri"> Harry Välja </hi> </s> </author> </bibl> </p></div2>
      </div1>
      <div1 type="ajakirjanumber">
        <head> Horisont 3 , 2002 </head>
        <div2 type="artikkel"><head> Mehed , naised ja vaimne võimekus </head>
<p> <bibl> <author> <s> Kairi Kreegipuu </s> </author> </bibl> </p>
<p> <hi rend="rasvane"> <s> Üleüldist looduse mitmekesisust arvestades on mehed ja naised pigem sarnased kui erinevad . </s> <s> Samas on tänapäevalgi piisavalt andmeid selle kohta , et poisse ja tüdrukuid ootab ees mitmeski mõttes erinev tulevik , näiteks eluiga , vaimne ja füüsiline tervis . </s> </hi> </p>
<p> <s> Ajast aega on üritatud ennustada , kas veel sündimata laps on poiss või tüdruk . </s> <s> Näiteks viitavat raseduse algusaegade hommikune iiveldus tüdrukule või konkreetne ümmargune pall-kõht poisile . </s> <s> Tänapäeval on tulevase ilmakodaniku sugu ennustada püüdev rikkalik rahvapärimus unustusehõlma vajumas . </s> <s> Juba üsasisese arengu keskel suudavad arstid ultraheli abil vanematele öelda , kes neil sünnib . </s> <s> Seda muidugi juhul , kui beebi soostub ennast sobivalt näitama . </s> <s> Ning loomulikult esineb ka eksimisi , mis on küll peamiselt ühesuunalised . </s> <s> Sellele vaatamata tahab enamik tulevasi lapsevanemaid kingipaki siiski avada ja laseb endale lapse soo teatavaks teha . </s> <s> Huvitav , miks ? </s> <s> Tegelikult väidavad vanemad ju otsekohe , et neil on täiesti ükskõik , kumb sünnib - peaasi , et laps oleks terve . </s> <s> Mõlemal juhul on neil kummalisel kombel õigus . </s> <s> Meie ühiskond on viimastel kümnenditel muutunud palju liberaalsemaks ning juba kaua aega ei pea vanemad kasvatama pojast kohapärijat või kütti ning tütrest ilmtingimata toimekat perenaist , kelle haridustee piirdub külakooliga . </s> <s> Ka kummagi soo jaoks sobivaks peetavate tegevusalade ring on oluliselt laienenud . </s> <s> Isegi soo hilisem vahetamine pole välistatud . </s> </p>
<p> <s> Samas on tänapäeval piisavalt andmeid selle kohta , et poisse ja tüdrukuid ootab ees mitmeski mõttes erinev tulevik , näiteks eluiga , vaimne ja füüsiline tervis . </s> <s> On ilmnenud , et mehe isiksus erineb naise isiksusest süstemaatiliselt . </s> <s> Naised ütlevad end olevat neurootilisemad , inimsõbralikumad , soojemad ja tunnetele avatumad , mehed aga omakorda kehtestavamad ning ideedele avatumad . </s> <s> Sellised tulemused on saadud 26 kultuuris , kasutades üht ja sama mõõtvahendit - isiksuse viit faktorit hindavat testi NEO-PI , mille autoriteks on Paul Costa Jr. ja Robert McCrae . </s> <s> Terve rida neurootilisusega - emotsionaalse ebastabiilsuse ehk ärevuse , vaenulikkuse , masenduse , ebakindluse , impulsiivsuse ja haavatavusega - seotud häireid , näiteks üldistunud ärevushäire , paanikahäire , foobiad , depressioon , piiripealne isiksusehäire ja teised , on levinumad naiste seas . </s> <s> Samas teevad mehed sõltuvalt vanusegrupist 3-7 korda sagedamini enesetappe kui naised . </s> </p>
<p> <s> Järgnev on pisike sissevaade meeste ja naiste vahelistesse erinevustesse <hi rend="ülaindeks"> 1 </hi> , mis psühholoogias vaimse tegevuse vallas avastatud on . </s> <s> Rõhutagem ka , et käesolev ülevaade ei lähtu võrdsuse või mingist muust ideoloogiast , vaid püüab lihtsalt näidata , millised tulemused on uurimuste käigus ilmnenud . </s> <s> Erinevuste fikseerimine on esimene ja seejuures väga vajalik samm selleks , et leida üles nende erinevuste põhjused . </s> <s> Edasi tuleks proovida vähendada varieeruvuse “ kunstlike ” allikate mõju ning igati taunida stereotüüpset suhtumist inimestesse . </s> </p>
<p> <s> <hi rend="rasvane"> Vaimne võimekus </hi> </s> </p>
<p> <s> Meeste ja naiste vaimset võimekust lahates tuleks kõigepealt kokku leppida , mis asi vaimne võimekus on . </s> </p>
<p> <s> Vaimsete võimete ehk intelligentsuse all tuleb siinkohal mõista loomulikku eeldust midagi omandada , mõista või teada . </s> <s> Levinud on Raymond B. Cattelli ( 1905-1998 ) poolt kasutusele võetud intelligentsuse jagamine <hi rend="kaldkiri"> liikuvaks </hi> või <hi rend="kaldkiri"> voolavaks võimekuseks </hi> ehk eelduseks omandada uusi teadmisi ja oskusi , ning <hi rend="kaldkiri"> kristalliseerunud võimekuseks </hi> ehk juba omandatud teadmisteks . </s> <s> Sir Francis Galton ( 1822-1911 ) pidas kõige olulisemaks üldvõimekust - taiplikkust , arusaamisvõimet , oskust mõelda abstraktselt . </s> <s> Ka faktoranalüüsi isa Charles Spearman ( 1863-1945 ) pidas üldvõimekust ajuenergiaks , mille abil kõiki operatsioone teostatakse . </s> <s> See “ energia ” avaldub , küll erineval määral , inimese mis tahes oskuses ja ka klassikalistes akadeemilistes võimetes , milleks on näiteks verbaalsed , matemaatilised ja ruumilised võimed . </s> <s> Niisuguse “ energia ” üks otsene näitaja võiks olla näiteks vaimsete protsesside kiirus , sealhulgas ka aeg , mis inimesel kulub reageerimiseks mingile ootamatult ilmuvale asjaolule . </s> </p>
<p> <s> Edaspidi tuleb juttu üsna erinevatest võimekusest külgedest , peamiselt siiski sooliste erinevuste kontekstis . </s> <s> Juuresolev skeem ( iqstr.ppt ) selgitab , kuhu üks või teine võimekuse valdkond psühholoogias kuulub . </s> </p>
<p> <s> <hi rend="rasvane"> Edukuse ennustaja </hi> </s> </p>
<p> <s> Polegi mõtet eitada , et on olemas veel terve rida erivõimeid ja -oskusi . </s> <s> Näiteks võime keelt torru ajada , noodist laulda või peast kümnekohalisi arve korrutada . </s> <s> Küllalt suur uurimuste hulk lubab siiski väita , et üldvõimekus on osaline neis kõigis ning üldse kõige olulisem edukuse ennustaja paljudes valdkondades . </s> <s> Nüüdisaegses ühiskonnas määrab just nimelt üldine vaimne võimekus rohkem kui mis tahes muu üksiktunnus ära sissetulekute taseme . </s> <s> Päritoluperekonna rikkus , väärikad sugulased kõrgetel kohtadel , silmapaistev andekus mingis kitsas valdkonnas või õnnelik juhus ei tule muidugi kunagi kahjuks . </s> <s> Siiski on keskmiselt kasulikum sündida nutika , kuid vaesena , mitte aga rumala , ent rikkana . </s> <s> Selle kõrval , <hi rend="kaldkiri"> keda </hi> inimene teab , muutub üha olulisemaks see , <hi rend="kaldkiri"> mida </hi> ta teab . </s> <s> Seda kinnitavad ka USA-s läbi viidud uuringud , mis käsitlesid samast perest pärit laste sissetulekuid ja kus leiti , et vaimselt võimekamate sissetulekud ületavad märkimisväärselt vähem võimekate omi . </s> <s> Tõenäoliselt valivad tagasihoidlike võimetega ja silmapaistvate võimetega inimesed ka erinevad ametid , edasine on aga juba selle valiku loomulik jätk . </s> <s> Nii on , kuid see pole mitte kogu tõde ! </s> <s> Andekamad teenivad isegi samas ametis rohkem kui kesisemate võimetega inimesed . </s> <s> Pole ka imestada , sest taiplik uksehoidja suudab lisaks ukse avamisele ja sulgemisele veel ka klientidega meeldivalt suhelda , neid meeles pidada , asjalikult ja täpselt nõu anda ja konflikte lahendada . </s> </p>
<p> <s> <hi rend="rasvane"> Elus on tihti kiire </hi> </s> </p>
<p> <s> Nagu eespool mainitud , väljendab paljude uurijate , näiteks Galtoni , James McKeen Cattelli ( 1860-1944 ) , Arthur Jenseni ( s 1923 ) või Hans Jürgen Eysenck'i ( 1916-1997 ) arvates ( üld ) intelligentsust piisavalt hästi vaimsete protsesside kiirus . </s> <s> See tähendab , et kuigi rahva kujutluses on professor üks lõpmata hajameelne , kuigi väga tark mees , erineb andekas inimene vähem andekast just selle tõttu , et suudab kiiremini probleeme lahendada . </s> <s> Probleemide all tuleb mõista nii elus ettetulevaid olukordi kui ka midagi hoopis üldisemat - informatsiooni tajumist , eristamist , selekteerimist ja analüüsimist . </s> <s> Tänapäeval arvatakse , et selle tagab aju omadus levitada erutust kiirelt ja ilma vigadeta ühest piirkonnast teise . </s> <s> Piiramatu ajavaru korral võivad kõik edukaks osutuda . </s> <s> Elus aga on tihti nii , et oodata ei saa . </s> </p>
<p> <s> Õnneks on psühholoogial ette näidata rohkem kui 120-aastane vaimsete protsesside kiiruse mõõtmise kogemus . </s> <s> Mida keerulisem on ülesanne , mille lahendamiseks kulunud aega mõõdetakse , seda suurema tõenäosusega on võimalik teha järeldusi testisooritaja üldise andekuse kohta . </s> <s> Tavaliselt pole korrelatiivne seos nende kahe muutuja vahel ülearu kõrge , ulatudes vaid -0,3 -ni , mis psühholoogias on aga täiesti talutav suurusjärk , kuid praktikas ei luba siiski traditsioonilisi võimekusteste nupulevajutamistega asendada . </s> </p>
<p> <s> Teisalt on lahendamiskiiruse seos võimekusega ilmnenud väga erinevates eksperimentides , mis viitab sellele , et närviprotsesside kiirus võib olla vaimsete protsesside bioloogiline alus . </s> <s> Vähemalt seniks , kuni leitakse midagi paremat ja stabiilsemat . </s> <s> Mõned näited taolistes katsetes kasutatavatest ülesannetest - kahe kriipsu pikkuse võrdlemine ; otsustamisülesanne , mil stiimulid esitatakse ülilühikeseks ajaks , vaid 20-200 millisekundiks ; käe liigutamine selle tulukese juurde , mis hetkeks põlema süttis ; harjutamine üht liiki stiimuliga , siis teise , rohkem või vähem erineva esitamine , kusjuures selle vaatamine või pilgu ärapööramine näitab eristusvõimet ning meetod on rakendatav eelkõige siis , kui verbaalne instrueerimine pole võimalik . </s> <s> Tegelikult ongi selliste imelihtsate ülesannete kasutamise üks eeliseid see , et neid saab rakendada madala võimekuse või puuete puhul , samuti väikelaste intellekti mõõtmiseks ehk arenguvõime ennustamiseks . </s> </p>
<p> <s> Vaimsete protsesside kiiruse kõrval on leitud teisigi bioloogilisi korrelaate , millega võimekus tundub seonduvat . </s> <s> Näiteks olevat targematel suurem aju , kusjuures erinevused olla vaadeldavad ka pea ümbermõõdus . </s> <s> Lisaks viitavat nupukusele lühinägelikkus , dendriitide ehk närviraku jätkete pikkus , ajukeskkonna suurem aluselisus ( pH &gt; 7 ) , aju efektiivsem glükoositarbimine , mistõttu seda kulub vähem , ja palju muud . </s> </p>
<p> <s> <hi rend="rasvane"> Sugu ja taju </hi> </s> </p>
<p> <s> Lihtsa reageerimiskiiruse soolisi erinevusi illustreerib järgmine näide . </s> <s> 1997. aasta juunis-juulis soostusid vabatahtlikult psühholoogilistes eksperimentides osalema 115 noort naist ja 76 noort meest , kes tahtsid astuda Tartu Ülikooli Sotsiaalteaduskonda . </s> <s> Nende üks ülesanne oli vaadata arvutiekraanil olevat punktikeste kogumit ning reageerida klahvivajutusega niipea , kui see kogum ühtlase juhusliku kiirusega juhuslikus suunas liikuma hakkab . </s> <s> Ülesanne on imelihtne ning nõuab vaid pisut kannatlikkust ja tähelepanelikkust , sest juhul , kui punktid ei liigu , ei tohi ka reageerida . </s> <s> Joonisel on viirutamata tulpadega tähistatud meeste ja naiste keskmine reaktsiooniaeg selles katses . </s> <s> On näha , et mehed avastasid liikumise millegipärast kiiremini kui naised . </s> <s> Absoluutnumbrites pole erinevus küll suur , umbes 30 millisekundit , kuid kiirusega 90 km/h liikuv objekt jõuab selle ajaga läbida 0,75 meetrit . </s> <s> Kas sellisel lihtsal ja näiliselt mitte mingit vaimset pingutust nõudval ülesandel on mingisugune seos vaatleja vaimsete võimetega ? </s> <s> Kõik sisseastujad sooritasid ka akadeemilise võimetetesti , mille tulemus kujunes verbaalsete , matemaatiliste ja geomeetriliste võimete , ajaloo- , kultuuri- ja ühiskonnatundmise ning inimese bioloogiaalaste teadmiste summana . </s> <s> Viirutatud tulbad joonisel kajastavad meeste ja naiste akadeemilise testi keskmist tulemust . </s> <s> Ilmneb , et mehed , kes olid ju kiirema reaktsiooniga , said sisseastumistestis naistest oluliselt rohkem punkte . </s> <s> Seega on tõepoolest alust uskuda , et reageerimiskiirus ja vaimsed võimed on mingit moodi seotud . </s> </p>
<p> <s> Soolised erinevused ilmnevad seega juba üsna lihtsates valdkondades . </s> <s> Tajumise kohta ongi teada , et lisaks stimulatsioonile endale , vanusele , hingeseisundile ja meeleorgani tervislikule olukorrale mõjutab ka tajuja sugu seda , milline tajukujund parasjagu tekib . </s> <s> Naiste lõhna- ja maitsemeel on teravam ning lõhnamälu ja puutetundlikkus parem kui meestel . </s> <s> Nägemises ja kuulmises on erinevused spetsiifilisemad , näiteks kohanevad naised pimedusega kiiremini kui mehed . </s> </p>
<p> <s> Üsna huvitav on see , et katses , kus osalejad pidid hindama , millal toimub kokkupõrge nende poole sõitva liiklusvahendiga , hindasid naised seda aega oluliselt lühemaks kui mehed , kuigi nii mehed kui naised alahindasid kokkupõrkeni jäävat aega . </s> <s> Pole päris selge , kas naised tajuvad liikumist kiiremini või vahemaid lühemana . </s> <s> Ajataju vallast on aga teada , et mehed hindavad ajaintervalle tegelikust lühemaks , naised pikemaks . </s> <s> Kuigi “ tühi ” ootamiseaeg on igaühe jaoks liiga pikk , peaks see siiski eriti ränk taluda olema just naistele . </s> </p>
<p> <s> <hi rend="rasvane"> Sugu ja aju </hi> </s> </p>
<p> <s> Lisaks on teada , et inimese sensoorseid ja motoorseid funktsioone kontrollib enamasti keha vastaspoolel olev ajupoolkera . </s> <s> See tähendab seda , et kuigi paremast kõrvast jõuavad närviteed mõlemasse ajupoolkerasse , on vasakule suunduv närvitee võimsam . </s> <s> Kui siis näiteks <hi rend="kaldkiri"> dihootilise kuulmise testis </hi> esitada erinevaid sõnu samaaegselt mõlemasse kõrva , identifitseeritakse oluliselt täpsemini sõnu , mis on esitatud paremasse kõrva ehk siis peamiselt vasakule poolkerale , mis tegeleb verbaalse informatsiooni töötlemisega . </s> <s> Samas tuntakse kergemini ära meloodiaid , kui need on esitatud vasakusse kõrva . </s> <s> See ei tulene muidugi mitte kõrvade , vaid aju ehituse iseärasustest . </s> <s> Nii meeste kui naiste aju on sel viisil ebasümmeetriline , kuid paljud katsed kinnitavad , et meeste ajupoolkerad on erinevamad kui naistel . </s> <s> See aga võib tähendada , et naiste aju on vähem diferentseerunud või lihtsalt töötleb tänu suuremale hulgale valgeainele poolkerade vahel ( <hi rend="kaldkiri"> corpus callosum </hi> ehk mõhnkeha ) informatsiooni efektiivsemalt . </s> </p>
<p> <s> Siinkohal on paslik meelde tuletada , et kõnealused erinevused on statistilise iseloomuga , mis tähendab , et need ei võimalda teha järeldusi konkreetse poisi või tüdruku , mehe või naise kohta . </s> <s> Loomulikult on meeste-poiste grupi ja naiste-tüdrukute grupi omadused suuresti kattuvad - sest üleüldist looduse mitmekesisust arvestades on mehed ja naised pigem sarnased kui erinevad . </s> <s> Võimekusest on mõistlik mõelda analoogiliselt mingite teiste bioloogiliste tunnustega , näiteks pikkusega . </s> <s> See tähendab , et kuigi mehed on keskmiselt pikemad kui naised , võib igaüks natuke ringi vaadates leida küllaga vastupidiseid näiteid . </s> <s> Ning enamgi veel , kuigi pikkus seostub sageli inimese kaaluga ja näiteks jalanumbriga , st pikemad inimesed kaaluvad rohkem kui lühemad ning nad kannavad suuremaid kingi , pole needki seosed absoluutsed . </s> <s> Mõnes järgmises Horisondis tuleb lähemalt juttu soolistest erinevustest traditsioonilisemates akadeemilistes võimetes ning nende erinevuste võimalikest põhjustest , ikka statistiliselt . </s> </p>
<p> <s> Olgu ka lisatud , et iga soovija võib ennast analüüsida ning oma võimeid 2001. aastal Tartu Ülikooli Sotsiaalteaduskonda astunute omadega kõrvutada näiteks Olev Musta ja Jüri Alliku brošüüri “ Tunne oma võimeid ” ( TÜ Kirjastus , 2002 ) abil . </s> </p>
<p> <s> <hi rend="kaldkiri"> KAIRI KREEGIPUU ( 1973 ) on Tartu Ülikooli doktorant . </hi> </s> </p>
<p> <s> <hi rend="ülaindeks"> 1 </hi> Ameerika Psühholoogide Assotsiatsiooni soovituse kohaselt tuleks soolistest erinevustest rääkides kasutada sõna <hi rend="kaldkiri"> 'gender' </hi> kultuuriliste ja <hi rend="kaldkiri"> 'sex' </hi> bioloogiliste erinevuste märkimiseks . </s> <s> Kui järgnevas tekstis ei selgu üheselt , et tegu on bioloogiliste erinevustega , tähendab see , et erinevuste päritolu pole täpselt teada . </s> </p></div2>
      </div1>
      <div1 type="ajakirjanumber">
        <head> Horisont 3 , 2002 </head>
        <div2 type="artikkel"><head> Ühe naise traagiline saatus </head>
<p> <bibl> <author> <s> Heino Arumäe </s> </author> </bibl> </p>
<p> <s> Maikuu on emadepäeva-kuu ja mais lõppes Teise maailmasõja vaenutegevus Euroopas . </s> <s> Kas aga on üldse võimalik kujutleda midagi traagilisemat kui ema , kes enne vabasurma minekut mürgitab oma kuus last ? </s> <s> Jutt on mõistagi Magda Goebbelsist , kelle eluõnn ja -õnnetus oli lahutamatult seotud tema mehe Joseph Goebbelsiga . </s> </p>
<p> <s> <hi rend="rasvane"> Sümpaatne nooruk ? </hi> </s> </p>
<p> <s> Joseph Goebbels sündis 29. oktoobril 1897 ühes Reinimaa väikelinnas . </s> <s> Tema esivanemad nii isa kui ema liinis olid meistrimehed-töölised , isa töötas meistrina ühes väiksemas metallitoodete ettevõttes . </s> <s> Noor Joseph , kellel oli kaks õde ja kaks venda , kasvas üsna kehvades oludes . </s> <s> Siiski hoolitsesid vanemad , et ta saaks korraliku hariduse . </s> <s> Lõpetanud 1917. aastal väga edukalt gümnaasiumi , kavatses katoliiklikes traditsioonides kasvanud nooruk õppida usuteadust , kuid astus lõpuks Bonni ülikooli filosoofiateaduskonda . </s> <s> Isa napil toetusel , lisateenistust otsides ja sõjajärgse laose tingimustes näljaga võideldes , jõudis Joseph õppida ka Freiburgis , Würzburgis , Münchenis ja lõpetas 1920. aastal Heidelbergi ülikooli . </s> <s> Aasta hiljem kaitses ta samas dissertatsiooni ja sai filosoofiadoktori kraadi saksa kirjanduse alal . </s> </p>
<p> <s> Goebbelsi noorusaastate kohta ei ole midagi halba väidetud . </s> <s> Ta käis kirikus ja tundis vajadust pihtida . </s> <s> Peagi täitis pihiisa rolli sügavalt isiklik päevik , mille tookordsed sissekanded polnud mõeldud avaldamiseks , hilisemate aastate päevikutega oli juba teine lugu . </s> <s> Päeviku põhjal otsustades oli tegemist üsna sümpaatse noorukiga , kes mõtiskles elueesmärkide ja ühiskondlike probleemide üle . </s> <s> Lähtekohtadeks olid muidugi tema enda sotsiaalsest seisundist tingitud isiklikud kogemused . </s> <s> Maailmavaatelt oli ta kõigepealt sotsialist , kes unistas paremast maailmakorrast . </s> <s> Iseloomustav on seik , et 1923. aastal töötas ta Dresdeni panga Kölni filiaalis , kuid lahkus sealt peagi , sest ei suutnud taluda rahamaailma õhkkonda . </s> <s> Ta hindas Leninit ja leidis , et just see mees tegi lõpu tsaarivõimule ja vabastas vene talurahva feodaalajast pärit ikkest . </s> </p>
<p> <s> Kuid samas oli Goebbels ka rahvuslane ja tema tookordseid tõekspidamisi on nimetatud isegi natsionaalbolshevismiks . </s> <s> Küllap olid rahvusluse ideed üheks teguriks , mis viisid Goebbelsi koostööle Hitleriga . </s> </p>
<p> <s> <hi rend="rasvane"> Goebbels ja Hitler </hi> </s> </p>
<p> <s> Goebbels tundis kirjamehe kutsumust , kuid kirjanikku temast ei saanud . </s> <s> Küll aga leidis ta tööd ajakirjanikuna . </s> <s> Kas oli see pooleldi juhus või teadlik valik , kuid alates 1924. aastast töötas ta Rahvussotsialistliku Saksa Töölispartei ( NSDAP ) väljaannete juures ja tõmmati üha enam kaasa natsliku partei tegevusse . </s> <s> See aga tähendas , et varem või hiljem pidi ta kohtuma ka Adolf Hitleriga . </s> </p>
<p> <s> Pärast “ Mein Kampfi ” lugemist kirjutas ta päevikusse : “ Mis mees on õieti Adolf Hitler - plebei või jumal ? </s> <s> Kristus või tema prohvet ? ” </s> </p>
<p> <s> Kõigepealt ei jaganud Goebbels Hitleri järsult antikommunistlikke vaateid . </s> <s> Sotsialistina põlgas ta vana kapitalistlikku süsteemi ja oletas , et bolshevike võim Venemaal võib näidata teed uuele maailmakorrale . </s> <s> Lisaks ei kujutanud Goebbels ette , et Inglismaa võiks kunagi saada Saksamaa liitlaseks , nagu Hitler sellest unistas . </s> <s> Natside omavahelistel diskussioonikoosolekutel astus Goebbels isegi otseselt välja Hitleri mõningate tõekspidamiste vastu , kuid kõik see oli ajutine . </s> </p>
<p> <s> Goebbelsi ja Hitleri esimene kohtumine toimus 1925. aastal ja nende lähenemine algas 1926. aasta aprillis . </s> <s> Ühel Münchenis toimunud parteimiitingul pidas Goebbels kaks ja pool tundi kestnud kõne , mis viis kuulajad ekstaasi . </s> <s> Ta kirjutas päevikusse : “ Ma andsin neile kõik , mis mul oli . </s> <s> Nad sattusid vaimustusse , röökisid ja märatsesid ning siis Hitler embas mind . </s> <s> Tal olid pisarad silmis . </s> <s> See oli õnnelik hetk . ” </s> </p>
<p> <s> Järgneval päeval vestles Hitler Goebbelsiga kolm tundi . </s> <s> Tulemus fikseeriti päevikus järgnevalt : “ Ta veenis mind kõikides punktides . </s> <s> See on suur isik ja seda igas suhtes . </s> <s> Hiilgav mõistus ! </s> <s> Ta on vääriline olema <hi rend="kaldkiri"> Führer </hi> ! </s> <s> Ma kummardan tema kui gigandi ja poliitilise geeniuse ees ! ” </s> </p>
<p> <s> Et Goebbels vaevles tookord heitlike mõtete meelevallas ja langes ajuti pessimismi , tundis ta vajadust tugineda millelegi kindlale , leida autoriteetne juht , kellele võiks kõhklusteta järgneda . </s> <s> Selliseks tõeliseks juhiks jäi Adolf Hitler , kellele ta püsis truu elu lõpuni . </s> </p>
<p> <s> Goebbels võttis vastu Hitleri ettepaneku ja asus 1926. aasta sügisel Berliini <hi rend="kaldkiri"> Gauleiteri </hi> kohale . </s> <s> Nii nimetati tookord NSDAP piirkondlike organisatsioonide juhte . </s> </p>
<p> <s> Hiilgava oraatori , ajakirjaniku ja propagandistina kujunes Goebbels NSDAP juhtkonnas asendamatuks isikuks . </s> <s> 1927. aastal sai ta natside peamise võitluslehe “ Der Angriff ” toimetajaks , 1928 , 1930 ja 1932 valiti Riigipäeva liikmeks ning pärast Hitleri võimuletulekut 1933. aastal nimetati propaganda- ja rahvaharidusministriks . </s> </p>
<p> <s> <hi rend="rasvane"> Goebbels ja kaunitarid </hi> </s> </p>
<p> <s> Välimuselt ei olnud Joseph Goebbels mingi Apollo ega Adonis . </s> <s> Ta oli lühikesekasvuline ja kõhetu ning isegi oma parimail päevil kaalus vaevu 50 kilo . </s> <s> Kui ta eemalt vaadates üldse millegagi silma paistis , siis vaid oma lonkamisega - parem jalg oli vasakust tervelt 10 cm lühem . </s> <s> Põhjuseks on peetud sünnipärast ebanormaalsust , kuid teisalt viidatakse lapsepõlves põetud poliomüeliidile ehk lastehalvatusele . </s> <s> Oli kuidas oli , kuid Goebbels kannatas oma füüsilise ebatäiuslikkuse pärast rängalt . </s> <s> Ta kandis küll spetsiaalseid paksu tallaga jalanõusid , kuid ei suutnud lonkamist vältida . </s> <s> Hiljem Hitleri lähikondlasena oli tal läbimarss auvahtkonna eest tõeline piin . </s> </p>
<p> <s> Küllap mõjutas füüsiline puue Goebbelsi iseloomu , karastas tahtejõudu , kuid põhjustas alaväärsustunde , äratas ka ohtlikku fanatismi . </s> <s> Nooruses tegeles ta spordiga , oli tubli ujuja ning aerutaja . </s> </p>
<p> <s> Nagu Hitleri , nii on ka Goebbelsi puhul kinnitatud , et tal oli suurel määral mingisugust magnetilist isiksuse jõudu ja võlu ning ta suutis kergesti võita nii üksikisikute kui rahvahulga poolehoiu . </s> <s> Tal olevat olnud meeldiv meloodiline hääl , väljendusrikkad säravad silmad , võime vaimustuda ja täie hingega oma seisukohti kaitsta . </s> <s> Lisaks omandas ta kiiresti silmapaistva oraatoriande ja näitlejavõime . </s> <s> Kui Eesti ajakirjanikud 1937. aasta sügisel Berliinis J. Goebbelsiga kohtusid , jäid Eduard Laamanile meelde tema näos domineerivad põlevad silmad ja hoogne innustunud kõnelemisviis . </s> <s> Ühe Tallinna ajalehe peatoimetaja tähendas : “ Tal on sarmi ! ” </s> </p>
<p> <s> Niisiis polegi imestada , et Goebbels naistele meeldis . </s> <s> Tudengipõlves oli ta sügavasti armunud ühte neidu , kuid mõnda aega kestnud romanss ei saanud lõppeda õnnelikult . </s> <s> Noor daam kuulus märksa kõrgemasse seltskonnakihti kui virelev tudeng ja pooltöötu haritlane . </s> </p>
<p> <s> Hilisemas elus tundis Goebbels suurt nõrkust väga erinevatest ühiskonnakihtidest pärit kaunitaride vastu . </s> <s> Kui ta saavutas tuntuse ja hiljem kõrge riikliku positsiooni , oli ta pidevalt ümbritsetud kunstirahvast , näitlejannadest ja filmidiivadest ega suutnud paljudegi võlule vastu panna . </s> <s> Asjatundjad kinnitavad , et naised jooksid Goebbelsile üksteise võidu lausa tormi . </s> <s> Niisiis polnud tal vaja rakendada mingeid ähvardusi ega mõjutusvahendeid , nagu näiteks Lavrenti Beria seda tegi . </s> </p>
<p> <s> Muide , 1938. aastal koostas üks Goebbelsi alluv propagandaministeeriumist oma shefi armukeste loetelu , mis sisaldas 36 nime . </s> </p>
<p> <s> <hi rend="rasvane"> Abieluõnn </hi> </s> </p>
<p> <s> 1930.-1931. aastal tutvus Goebbels Berliini kõrgemasse seltskonda kuuluva silmapaistva naise Magda Quandtiga . </s> </p>
<p> <s> Magda oli sündinud 1901. aastal , õppinud ühes katoliiklikus kloostrikoolis Belgias , lõpetanud keskkooli Berliinis ning saanud viimase seltskondliku lihvi ühes kõrgetasemelises aristokraatlikus pansionaadis . </s> <s> Kord kohtus ta juhuslikult suurtööstur Günther Quandtiga , kes temasse tõsiselt kiindus . </s> <s> Asi lõppes abiellumisega . </s> <s> Magda oli tookord 19 , Günther ligi 25 aastat vanem . </s> <s> Kuigi mees nägi väga hea välja ja oli meeldiv inimene , osutus abielu siiski ebaõnnestunuks . </s> <s> Magda unistas hiilgavast seltskondlikust elust , kuid tööga ülimalt koormatud mehel polnud selleks lihtsalt aega . </s> <s> Poja Haraldi sünd lükkas lahutuse edasi 1929. aastani . </s> </p>
<p> <s> Kord sattus Magda ühele Goebbelsi poolt korraldatud miitingule , mis osutus suurejooneliseks teatraalseks etenduseks . </s> <s> Goebbelsi hiilgav kõne , rahva vaimustus ja kogu suures saalis valitsev atmosfäär avaldasid nii suurt mõju , et Magda , kes seni oli igasugusest poliitikast kõrval seisnud , kirjutas avalduse NSDAP liikmeks astumiseks . </s> </p>
<p> <s> Ilus , intelligentne ja rikas daam äratas Berliini natside seas suurt tähelepanu . </s> <s> Kui Goebbels temaga esmakordselt kohtus , oli ta Magdast tõsises vaimustuses . </s> <s> Ta pakkus Magdale tööd erasekretärina paariks tunniks päevas . </s> <s> Nii algas romaan , mille esimene peatükk lõppes Joseph Goebbelsi ja Magda Quandti abiellumisega 12. detsembril 1931. </s> <s> Laulatusel oli tunnistajaks Adolf Hitler . </s> <s> Viimane suhtus Magda Goebbelsisse suure lugupidamisega ja viibis meeleldi tema seltskonnas . </s> <s> Magda võitis aastatega “ kolmanda riigi ” esimese daami positsiooni . </s> </p>
<p> <s> Magda Goebbelsit tundnud inimesed on temale andnud positiivse ja isegi ülistava iseloomustuse . </s> <s> On rõhutatud , et ta polnud mitte üksnes ilus , vaid ka võluvalt rõõmsameelne ja seltskondlikult meeldiv inimene , kes täitis suurepäraselt nii ema kui külalislahke majaperenaise rolli . </s> <s> Ta oli oma mehesse tõsiselt armunud ning tasakaaluka ja aruka naisena suhtus Josephi kõrvalhüpetesse vajaliku huumoriga . </s> </p>
<p> <s> Magda ja Joseph Goebbelsi abielust sündis aastail 1932-1940 kuus last : viis tütart ja poeg . </s> </p>
<p> <s> <hi rend="rasvane"> Ja abielukriis </hi> </s> </p>
<p> <s> 1936. aastal tutvus Goebbels tshehhi filmitähe Lida Baarovaga . </s> <s> Tegemist oli noore kaunitariga , kes üldtuntud Gustav Fröhlichi partnerina oli saavutanud suure populaarsuse . </s> <s> Kinoringkondades kõneldi Baarova ja Fröhlichi lähematest suhetest ning ennustati nende peatset abiellumist . </s> </p>
<p> <s> Kuid juhtus nii , et Goebbelsite ja Fröhlichi suvilad asusid lähestikku ning kord kutsus Magda naabri ja tema veetleva kaaslase teed jooma . </s> <s> Sealt algas Goebbelsi ja Baarova lähem tutvus , mis muutus üha sügavamaks ja tõsisemaks . </s> <s> Mõlemale näis , et nad teineteiseta enam elada ei saagi . </s> </p>
<p> <s> Kui suhe oli kestnud juba kaks aastat ja äratas laiemat tähelepanu , otsustas Magda tegutseda . </s> <s> Tema tõsine jutuajamine Baarovaga kulges hoopis teisiti kui viimane oli kartnud . </s> <s> Magda kinnitas , et ta tunneb oma mehe nõrkust ilusate naiste vastu . </s> <s> Kujunenud olukorras tuleb juhtunuga leppida ja mõlemad naised võivad saada sõbrannadeks . </s> <s> Kuid ühes oli Magda raudne : Baarova ei tohi kahjustada laste elu . </s> <s> Seepeale valasid mõlemad naised pisaraid ja rahu näis olevat majas . </s> </p>
<p> <s> Skandaal avalikkuses aga paisus ja lahutus näis vältimatuna . </s> <s> Kord rääkis Magda kujunenud olukorrast Göringi abikaasale , see oma mehele ja viimane Hitlerile . </s> <s> <hi rend="kaldkiri"> Führer </hi> oli muidugi pahane ja korraldas Goebbelsile peapesu . </s> <s> See aga kinnitas , et armastab Baarovat , soovib temaga abielluda ja on kohe valmis ministrikohalt lahkuma . </s> </p>
<p> <s> Lõpuks korraldati asi nii , et Baaroval keelati poole aasta jooksul Goebbelsiga kohtumine ja ta saadeti Saksamaalt välja . </s> <s> Kui Berliini politseiülem talle sellest teatas , vajus filmitäht minestunult kokku . </s> </p>
<p> <s> Niisiis näis lõppevat kõik hästi , kuid saatuse teed on isemeelsed : lahutus oleks päästnud Magda Goebbelsi ja tema lapsed surmast . </s> </p>
<p> <s> <hi rend="rasvane"> Lonkav Mefisto Hitleri kurja geeniusena </hi> </s> </p>
<p> <s> Lähem kontakt Hitleri ja teiste natsliku liikumise juhtidega , võitlus võimu pärast ja võim ise muutsid Goebbelsi täiesti uueks inimeseks . </s> <s> Kunagisest naiividealistlikust noorukist polnud enam jälgegi , partei esipropagandistina oli ta üldkehtivad humanitaarsed ja eetilised printsiibid unustanud . </s> <s> Goebbels pidas täiesti loomulikuks igasugust valet , võltsingut ja alatust , kui need vaid teenisid natsliku rezhiimi huve või olid kasulikud temale endale . </s> </p>
<p> <s> Just Goebbels oli see mees , kes oskusliku propagandaga lõi müüdi Hitlerist kui eksimatust <hi rend="kaldkiri"> Führerist </hi> . </s> <s> Ta ise ning tema poolt loodud ja juhitud võimas propagandaaparaat kujutasid Hitlerit kui üleloomulike võimetega üliinimest , kes aga samal ajal olevat tavaline kodanik rahva seast . </s> <s> Natslik propaganda kujutas Hitlerit ületamatu asjatundjana kõikidel riikliku elu aladel , eriti ülistati tema võimeid rahvusvahelises poliitikas ning väejuhitalenti . </s> </p>
<p> <s> Teadagi oli Goebbels oma ametikoha tõttu “ kolmanda riigi ” avaliku sõna ülemtsensor ning kogu kultuurielu ideeline juht ja kontrollija . </s> <s> Tema poolt juhitud ministeeriumi osakondade arv tõusis 1942. aastaks neljateistkümneni ning sellel oli riigis 32 osakonda . </s> <s> Mainitud osakonnad kontrollisid ajakirjandust , raadiot , kino , teatrit , kirjastustegevust , kunsti , muusikat jne. tõstes esile “ aaria ” kultuuri ja võideldes “ juudi ” ning “ dekadentlike ” kunstinähtuste vastu . </s> </p>
<p> <s> Goebbelsi ilmselt suurimaks kuritööks oli juudivastaste meeleolude õhutamine sakslaste seas . </s> <s> Just teda on peetud peategelaseks , kelle poolt õhutatud kihutustöö tulemusena võidi 10. novembril 1938 korraldada massiline pogromm , mis ajalukku on läinud Kristallöö nimetuse all . </s> </p>
<p> <s> Tõsi küll , oli üks valdkond , mille propageerimisel ta Hitleriga kaasa ei läinud , nimelt sakslaste kui väljavalitud rassi ülistamine . </s> <s> Põhjuseks on peetud nii selle idee enda tobedust kui ka asjaolu , et Goebbels ise ei andnud kuidagi põhjarassi kuuluva kangelase mõõtu välja . </s> </p>
<p> <s> Kuid Goebbelsi kurjakuulutavas tegevuses oli veel üks oluline tahk . </s> <s> Asjatundjad on kinnitanud , et just tema oli üks nendest vähestest isikutest Hitleri lähikonnas , kes suutis mõjutada <hi rend="kaldkiri"> Führerit </hi> ennast - ja seda negatiivses suunas . </s> <s> Asi oli selles , et Goebbels oli vaheda mõistusega intellektuaal , kes vaimselt seisis kõrgemal nii Hitlerist kui tema lähemast kildkonnast . </s> <s> Lisaks omas ta kuratlikku võimet inimesi mõjutada ja teha seda väga erineval ning vähemärgataval moel . </s> <s> On uskumapanevalt väidetud , et ajuti suutis ta Hitlerile suurt mõju avaldada ning seetõttu on tema kohta kasutatud iseloomustusi nagu lonkav Mefisto , kuradi advokaat , Hitleri kuri geenius jne. </s> </p>
<p> <s> Samas on raske mõista Hitleri isiksuse tohutut mõju Goebbelsile , nagu seda uurijad kinnitavad . </s> <s> Näiteks mõistis ta taibuka mehena suhteliselt varakult , et sõda on kaotatud , kuid jäi Hitlerile siiski surmani truuks . </s> <s> Küllap ta mõistis , et tal teed tagasi lihtsalt ei olnud . </s> </p>
<p> <s> Hoopis raskem on leida selgitust Magda Goebbelsi teguviisile . </s> <s> Esile on tõstetud tema piiritut truudust Hitlerile ja natsionaalsotsialismile , kusjuures tuleb lisada , et ta selle rezhiimi tõelist olemust ilmselt ei tundnudki . </s> </p>
<p> <s> <hi rend="rasvane"> Saatuslik otsus </hi> </s> </p>
<p> <s> 1945. aasta 22. aprilli õhtupoolikul kolis Goebbelsite perekond Riigikantselei aias asuvasse Hitleri punkrisse . </s> <s> See oli sügavale maapõue rajatud kahekorruseline betoonehitis , ülemisel korrusel oli 12 ja alumisel 18 väikest toakest . </s> <s> Punkri tähtsaimad asukad olid Hitler , Eva Braun ja Goebbelsite pere . </s> </p>
<p> <s> Aprilli lõpupooleks kujunenud olukorras , kui lahingud käisid juba Berliinis endas , kõneles Hitler eelseisva enesetapu paratamatusest . </s> <s> Tema lähemad kaaslased otsisid samal ajal võimalusi jalga lasta , kuid Magda ja Joseph Goebbels otsustasid oma <hi rend="kaldkiri"> Führerile </hi> ka surma järgneda . </s> <s> Muide , kui Magda Hitleri otsusest kuulis , palus ta põlvili heites , et too enesetapust loobuks , kuid mõistis samas vabasurma paratamatust . </s> <s> Mis aga kõige traagilisem - Magda Goebbels otsustas surma kaasa võtta ka lapsed . </s> </p>
<p> <s> Goebbelsi perekonna surma kohta oli aastakümnete vältel avaldatud erinevaid ja osalt ka südantlõhestavaid kirjeldusi . </s> <s> On väidetud , et lastele andis mürki isa , et vanemad lapsed olevat teadnud , milline saatus neid ootab jne. </s> </p>
<p> <s> Tänapäeval , eriti pärast paljude Moskva saladokumentide avaldamist , on see küsimus enam-vähem selge . </s> </p>
<p> <s> Ei tohiks olla kahtlust , et laste mürgitamist pidas vajalikuks just nende ema . </s> <s> Mitu isikut eesotsas Hitleri ja laste isa Josephiga püüdsid teda asjatult veenda sellest ideest loobuma . </s> <s> Muide , oma surmaeelses kirjas vanemale pojale , kes tookord oli Prantsusmaal liitlaste käes sõjavangis , rõhutas Magda seda asjaolu ka ise . </s> </p>
<p> <s> 27. aprilli õhtul kogus Hitler veel truuks jäänud kaastöölised kokku ja teatas enesetapu otsusest . </s> <s> 29. aprillil toimus Hitleri ja tema kauaaegse , kuid varjus püsinud elukaaslase Eva Brauni abiellumistseremoonia . </s> <s> 30. aprilli pärastlõunal laskis Hitler endale kuuli suhu , Eva võttis mürki . </s> </p>
<p> <s> Magda Goebbels , kartes , et ta ei suuda oma otsust ellu viia , palus 27. aprillil abi hambaarst dr. Helmuth Kunzilt . </s> <s> 1. mai õhtul oli dr. Kunzil laste surma teemal juttu nii nende isa kui emaga . </s> <s> Ta tegi mõlemale ettepaneku viia lapsed Punase Risti hospidali . </s> <s> Seekord ütles ka Joseph : “ See pole võimalik , nad on siiski Goebbelsi lapsed . ” </s> </p>
<p> <s> Kella poole üheksa paiku läksid Magda ja dr. Kunz juba voodisse heitnud laste juurde ja viimane süstis neile käsivarde tugeva uinutava toimega morfiini . </s> <s> Kümmekond minutit hiljem , kui lapsed sügavalt magasid , kallas Magda neile ampullist suhu kiirestitoimivat mürki . </s> <s> Morfiini ja mürgi oli ta saanud Hitleri arsti käest . </s> </p>
<p> <s> Pealtnägijad on kinnitanud , et laste juurest lahkudes oli Magda surnukahvatu , toetus raskelt mehele ega suutnud öelda ainsatki sõna . </s> <s> Veidi hiljem ta tähendas : “ Minu lapsed on juba inglid ja varsti me läheme neile järele . ” </s> </p>
<p> <s> Seevastu Joseph näis täiesti rahulikuna , tegi mõned korraldused ja ütles , et vältimaks ülearust tööd laipade tassimisel lähevad nad ise trepist üles . </s> <s> Peagi kuulsid allajääjad kahte lasku . </s> <s> Samal momendil , kui Magda hammustas katki mürgiampulli , tulistas Joseph talle kuuli meelekohta . </s> <s> Hetk hiljem toimis ta iseendaga täpselt samuti . </s> <s> Laibad kanti välja , valati bensiiniga üle ja pandi põlema , kuid kevadöine niiske udu kustutas leegi peagi . </s> </p>
<p> <s> <hi rend="rasvane"> Rangelt hoitud saladus </hi> </s> </p>
<p> <s> Hitler ja Goebbels ei olnud Saksamaaga sõdinud riikidele probleemiks mitte üksnes elavana , vaid ka surnuna . </s> <s> Nii venelased , inglased kui ameeriklased tegid suuri jõupingutusi , et luua tõepärane pilt nende viimastest elupäevadest ja surmaga seotud asjaoludest . </s> <s> On tähelepandav , et Moskva võimumehed hoidsid kaua aega nende poolt kogutud andmed saladuses . </s> <s> Seetõttu on ka Lääne autorid väitnud , et Goebbelsite laibad maeti kuhugi Berliini pommiaukudest ülesküntud maapinda ja nende hauda ei tea enam ükski inimene . </s> </p>
<p> <s> Nii see siiski ei olnud . </s> <s> Vene väeosad jõudsid Hitleri punkrini 2. mai õhtu eel ja leidsid selle lähedalt ühe mehe ja ühe naise poolpõlenud laibad . </s> <s> Nende identifitseerimisega ning punkris toimunud sündmuste taastamisega tegelesid luurajad-spetsialistid eesotsas I Valgevene rinde vastuluurevalitsuse “ Smers ” ülema kindralleitnant A. Vadisega , 3. löögiarmee ja mitme diviisi “ Smersi ” töötajad , samuti Moskvast saabunud spetsialistid . </s> </p>
<p> <s> Magda ja Joseph Goebbelsi laipu ei olnud raske ära tunda nende poolpõlenud riietuse ja laipade juurest leitud esemete järgi . </s> <s> Kõhklematult andsid oma tunnistused Goebbelsi propagandaministeeriumi pressiosakonna juhataja Hans Fritsche , üks viimase võimaluseni punkris viibinud admiral , riigikantselei kokk , autogaraazhi tehnik jt. isikud . </s> </p>
<p> <s> 3. mail leidis ühe laskurdiviisi “ Smersi ” rühmaülem punkri alumiselt korruselt kuus näiliselt magavat last . </s> </p>
<p> <s> Pärast kohtumeditsiinilise ekspertiisi lõppu , mille käigus kõrvaldati nelja täiskasvanu kolbad või nende osad , maeti laibad Berliini lähedal , 3. löögiarmee “ Smersi ” paiknemispiirkonnas maha . </s> <s> Kuid seoses asjaoluga , et mainitud asutuse dislokatsioon muutus , kaevati laibad välja ja maeti puukastides metsa Ratenowi linna lähedal . </s> <s> Maapind tasandati ja matmiskohale istutati 111 noort mändi . </s> </p>
<p> <s> 1946. aasta veebruaris kaevati Hitleri , tema naise ja Goebbelsite perekonna laibad taas üles ja maeti Magdeburgis asuva Nõukogude sõjaväelinnaku territooriumile , kus paiknes ka 3. löögiarmee “ Smersi ” osakond . </s> <s> Kuid see ei olnud veel kõik . </s> <s> 1970. aastal andis KGB sheff Juri Andropov korralduse hävitada lõplikult Hitleri , tema naise Eva ja Goebbelsite perekonna säilmed . </s> </p>
<p> <s> Nii see ka toimus . </s> <s> 1970. aasta 4. aprilli ööl kaevati säilinud luud ja luukesed välja ja põletati järgneval hommikul Magdeburgist kümmekonna kilomeetri kaugusel tuhaks , luutükikesed taoti koos lõkkesütega pulbriks ja heideti lähedasse jõkke . </s> </p>
<p> <s> Kogu sellest kurvast loost võib teha muidugi erinevaid järeldusi , kuid kõige üldisem neist võiks kõlada nii : igasugune fanatism , eriti selle äärmuslikul kujul , on kurjast . </s> </p>
<p> <s> <hi rend="kaldkiri"> HEINO ARUMÄE ( 1928 ) on ajaloodoktor . </hi> </s> </p>
<p> <s> <hi rend="rasvane"> Trükinumbrist leiate veel Magda Goebbelsi kirja pojale 28. aprillist 1945 ning Riikliku Julgeolekukomitee esimehe Andropovi poolt 26. märtsil 1970. aastal kinnitatud plaani operatsiooni “ Arhiiv ” läiviimiseks . </hi> </s> </p></div2>
      </div1>
      <div1 type="ajakirjanumber">
        <head> Horisont 3 , 2002 </head>
        <div2 type="artikkel"><head> <s> Marsi maastikud . </s> <s> Meteoriidikraatrid </s> </head>
<p> <bibl> <author> <s> Mihkel Jõeveer </s> </author> </bibl> </p>
<p> <hi rend="rasvane"> <s> Sõnni tähtkujus liikuv Marss on mai algupoolel õhtuti leitav madalal ehataevas . </s> <s> Maa ja Marsi vahemaa kasvab , 1. mail oli Marss 350 , 1. juuniks on jõudnud juba 374 miljoni kilomeetri kaugusele . </s> <s> Nagu jooniselt näha , on mai algul siseplaneedid võtnud ennast ritta , mis kergendab nende leidmist . </s> <s> 10. mail on Marsil ühendus silmatorkavalt heleda Veenusega , Veenus möödub Marsist ainult 0,3 kraadi ( 3/5 kuuketta läbimõõdust ) põhja poolt ja juhatab kätte koha , kust Marssi otsida . </s> <s> Et aga Veenus on üle 100 korra heledam , siis võib tema kirkus ka segada Marsi nägemist . </s> <s> Kindlasti on nad koos hästi nähtavad binoklit kasutades . </s> <s> Siseplaneetidega samas reas on mai algul ka Saturn , temast möödub Veenus 7. mail 2 kraadi põhja poolt . </s> <s> Jupiter jääb sellest rivist vaid veidi kõrvale , temast möödub Veenus 3. juunil 1,6 kraadi põhja poolt . </s> </hi> </p>
<p> <s> Marsi nurkkaugus Päikesest üha väheneb , mai lõpul läheb Marss Kaksikutesse ja kaob ehavalgusse . </s> <s> Ainult palja silmaga taevalaotuse jälgijale jääb Marss nähtamatuks oktoobri alguseni , vähemalt binoklit ja mõningaid kogemusi omav vaatleja leiab Marsi ka juunis . </s> </p>
<p> <s> Marsi ümber tiirlevate automaatjaamade tööd Päike ei sega . </s> <s> Mars Global Surveyor'i vaatlused jätkuvad juba viiendat aastat , Mars Odyssey alustas regulaarseid Marsi uuringuid tänavu veebruaris . </s> <s> Kui aga lähemalt meie kuulsat naabrit jälgida , näeme , et ta on aegade jooksul kõvasti pihta saanud . </s> </p>
<p> <s> <hi rend="rasvane"> Ernst Öpik avastab sulepeaga Marsi meteoriidikraatrid </hi> </s> </p>
<p> <s> 1950. aastal avaldas Ernst Öpik mahuka uurimuse “ Kokkupõrke tõenäosused planeetidega ja planeetidevahelise aine jaotumine ” . </s> <s> Tegemist on aastakümnete jooksul tehtud uurimuste kokkuvõttega , mille alguseks tuleb lugeda aastat 1910 , kui Tallinna Nikolai ( nüüdse Gustav Adolfi ) gümnaasiumi 17-aastane õpilane Ernst Öpik koos sõpradega asutas amatöörastronoomide seltsi “ Vega ” . </s> <s> Hakatuseks tutvuti oma lõbuks tähistaevaga , aga peagi leiti ka ala , kus tehtud vaatlused aitasid teadust edasi viia . </s> <s> Selleks said lendtähtede ehk meteooride vaatlused . </s> </p>
<p> <s> Meteooride kohta saab koguda kasulikku teavet nende liikumisteid üles tähendades ja tunniarve loendades , vaatlustega alustamiseks pole vaja põhjalikku teoreetilist ettevalmistust ega kalleid vaatlusvahendeid . </s> <s> Vaja on huvi , püsivust ja aega , vähemalt keskmist tervist , et ööjahedusele ja unevajadusele vastu seista , kasuks tuleb hea nägemine - seda kõike noortel enamasti on . </s> <s> Nii vaatlesidki Tallinna poisid Ernst Öpik , Fred Tomingas ( pärastine arst Pärnus ja Torontos ) ning Oskar Öpik ( hilisem Eesti Vabariigi diplomaat ja saksa okupatsiooniaegse Eesti Omavalitsuse kohtudirektor ) alates 1912. aastast meteoore . </s> </p>
<p> <s> Ernst Öpikust sai aga Moskva Ülikooli lõpetamise järel aastal 1916 kutseline astronoom , oma uurimistöös lõi ta kaasa paljudes astronoomia harudes , aga meteooride ja nendega vahetult külgnevate probleemidega tegelemine jäi tal alati tähtsale kohale . </s> <s> Öpik arendas meteoorvaatluste tegemise ja töötlemise meetodeid ning tõusis sel alal maailmas autoriteediks number üks . </s> <s> Aastatel 1930-1934 töötas ta külalisprofessorina Harvardi ülikoolis , kus loengute pidamise ja tähtede ning Galaktika ehituse uurimise kõrval oli suurimaks ettevõtmiseks vaatlusekspeditsiooni korraldamine väga hea atmosfääri läbipaistvusega Arizona kõrbealale . </s> <s> Ekspeditsioonil registreerisid mitu eri kohtades asunud vaatlejat 26 000 meteoori lennu Maa atmosfääris . </s> <s> Et sellal arvutustehnilised vahendid olid õige tagasihoidlikud , siis võttis vaatluste töötlemine palju aega . </s> </p>
<p> <s> Aastatel 1932-1937 töötas Tartus Harvardi ülikooli finantseerimisel arvutusbüroo , kus Öpiku juhendamisel kümmekond arvutajat töötlesid Arizona ekspeditsioonil kogutud vaatlusandmeid . </s> <s> Suure ettevõtmise esialgsed tulemused avaldas Öpik aastatel 1934-1937 , lõplikud tulemused ilmusid alles 1958. </s> <s> Tehtu põhjal said selgeks väikeste meteoorkehade liikumise üldised seaduspärad Päikesesüsteemis . </s> <s> Samal ajal siirdus Öpik suuremate meteoorkehade ja väikeplaneetide toime õppimisele . </s> <s> 1936 avaldas ta Tartu Observatooriumi publikatsioonides fundamentaalse “ Meteoriidikraatrite tekke teooria ” . </s> <s> Nende vaatluslike ja teoreetiliste uuringutega oli loodud vundament järgmiseks sünteesiks - milline on meteoorkehade mõju teistele planeetidele ? </s> </p>
<p> <s> Selleks kulus siiski aega . </s> <s> 1930. aastate lõpul süüvis Öpiku otsiv vaim tähtede siseehituse probleemidesse , järgnesid loomingulist tegevust pärssivad sõja aastad . </s> <s> 1944. aasta suvel enne nõukogude okupatsiooni lahkus Öpik koos perega Eestist , esialgu Saksamaale . </s> <s> 1948 kutsus Öpiku õpilane Harvardi perioodist Eric Lindsay õpetaja tööle Põhja-Iirimaale Armagh'i observatooriumi ning pea kümneaastasele mõõnale uurimistöös järgnes uus viljakas loomeperiood . </s> </p>
<p> <s> Üks esimestest sel ajal avaldatud Öpiku töödest oli eespool mainitud 1950. aasta uurimus kokkupõrgetest Päikesesüsteemis , erilise tähelepanu all oli Marsi “ pommitamise ” küsimus . </s> <s> Öpik hindas , et keskeltläbi iga 100 miljoni aasta tagant põrkub Marss 10 kilomeetri läbimõõduga või suurema asteroidiga , umbes iga 100 000 aasta tagant tabab Marssi kilomeetrise läbimõõduga või suurem keha , mis tekitavad planeedi pinnale oma läbimõõdust kümmekond korda suuremad plahvatuskraatrid . </s> <s> Märkides , et tänu Marsi hõredale atmosfäärile ja vee vähesusele peab seal erosioon kulgema palju aegalasemalt võrreldes Maaga ning kraatrid säilivad ka paremini , Öpik resümeeris : <hi rend="rasvane"> “ … Marsi pind peab olema kaetud sadade tuhandete meteoriidikraatritega , mis suuruselt ületavad Arizona kraatri ( läbimõõt 1,2 km ) . ” </hi> </s> </p>
<p> <s> Nagu mitmel korral varem jõudis Öpik selle tööga ette omast ajast . </s> <s> Marsi uurijate põhiliseks probleemiks oli vaidlus kanalite teemal ning mingid kraatrid ei huvitanud pea kedagi . </s> <s> Aastad läksid , Päikesesüsteemi kehasid hakati uurima kohalesõitvate automaatjaamade abil . </s> <s> Esimene edu tuli lähima kosmosenaabri Kuu uurimisel , kui Nõukogude Liidu kosmosesond Luna 3 pildistas 1959 Kuu tagakülge ja saatis fotod Maale . </s> <s> Edasi tuli Veenuse ja Marsi järg . </s> </p>
<p> <s> <hi rend="rasvane"> Marinerid ja Vikingid pildistavad Marsi kraatreid </hi> </s> </p>
<p> <s> 1964 novembris Marsi suunas teele saadetud USA automaatjaam Mariner 4 möödus 15. juunil 1965 Marsist 10 000 kilomeetri kauguselt ja saatis Maale 21 pilti . </s> <s> Neid põnevusega vastu võtnud meeskonna suureks üllatuseks ei olnud fotodel jälgegi oodatud kanalitest , see-eest oli kõikidel kvaliteetsematel piltidel näha ringstruktuure - meteoriidikraatreid . </s> <s> Teiseks üllatuseks oli see , et avastusest teadusartiklit koostades ja varasemaid töid üle vaadates leidsid Marsi uurijad , et Öpik oli Marsi kraatrite olemasolu aastaid varem ennustanud . </s> <s> Sealjuures Öpiku hinnatud kraatrite arvukus klappis Mariner 4 poolt nähtuga . </s> </p>
<p> <s> Mariner 4 pildid katsid ainult ligikaudu sajandiku Marsi pinnast ja nende kvaliteet oli õige tagasihoidlik . </s> <s> 1969. aastal möödusid USA automaatjaamad Mariner 6 ja Mariner 7 Marsist vastavalt 3400 ja 3200 kilomeetri kauguselt ning saatsid Maale kokku 200 päris head Marsi pilti . </s> <s> Joonisel on esitatud üks Mariner 6 laia vaateväljaga kaamera tehtud piltidest . </s> <s> Ukraina territooriumist veidi suuremal pindalal on näha poolteistsada kraatrit läbimõõtudega vahemikus 3 kuni 240 kilomeetrit . </s> <s> Suurema lahutusega , aga väiksema kaadri ulatusega fotodelt paistab , et väiksemate , alla 3 kilomeetri läbimõõduga kraatrite arv ületab suuremate oma . </s> <s> Mariner 4 , 6 ja 7 lendude järel oli selge , et Marsi kõige levinumaks pinnavormiks on meteoriidikraatrid . </s> <s> Siiski oli piltidega kaetud väike osa Marsi pinnast , üldse ei olnud fotosid Marsi põhjapoolsematest aladest , mistõttu kraatrite üldarv ja jaotumise küsimused jäid lahtiseks . </s> </p>
<p> <s> 1970. aastatel visiteerisid Marssi põhjalikult USA automaatjaamad Viking 1 ja Viking 2. </s> <s> Nende maandumisaparaadid uurisid Marsi pinnase omadusi , Marsi ümber tiirutanud Viking Orbiter 1 ( 1976-1978 ) ja Viking Orbiter 2 ( 1976-1980 ) katsid piltidega praktiliselt kogu Marsi pinna . </s> <s> Nende alusel aastatel 1982-1987 koostatud “ Marsi suurte löögikraatrite kataloogis ” on arvele võetud 42 283 kraatrit , mille läbimõõt on suurem kui viis kilomeetrit . </s> <s> Kataloogis on iga kraatri kohta antud asukoha koordinaadid , suurus , säilivus , sisemuse ja ümbruse morfoloogia , elliptiliste kraatrite orientatsioon jne. </s> <s> Praegu Marsi orbiidil liikuv Mars Global Surveyor on seni teinud Marsi pinnast üle 100 000 uue , Vikingite piltidest parema lahutusvõime , aga väiksemaid alasid katva foto , millede alusel kraatrite andmebaasi pidevalt täpsustatakse . </s> </p>
<p> <s> Ehkki andmestikud pidevalt täienevad , võib juba praegu öelda , et Marsil võrreldes Maaga on näha väga palju meteoriidikraatreid . </s> <s> 2000. aasta seisuga oli Maal leitud 102 meteoriidikraatrit , mille läbimõõt on suurem kui viis kilomeetrit , neistki 34 , sealhulgas Eesti Neugrundi kraater , pole otseselt nähtavad . </s> </p>
<p> <s> Joonisel ( vt trükinumbrist ) on esitatud Marsi kraatrite jaotumine areograafiliste laiuste vahemikus -65 kuni +65 kraadi . </s> <s> Nagu näha , on nende tihedus väga ebaühtlane . </s> <s> Kraatreid on tihedalt Lõuna kõrgmaal , seevastu Põhja tasandikel on neid vähe . </s> <s> Punasega on märgitud Marsi vulkaanilised alad , ka seal on vähe kraatreid . </s> <s> Arvatakse , et nagu Kuulgi , on enamik kraatritest tekkinud 3,9 või enam miljardit aastat tagasi . </s> <s> Pärast seda aega pursanud vulkaanid on varased kraatrid matnud laavavoogude alla . </s> <s> Sellele , miks on noorem Põhja tasandike pind , pole seni ühest vastust . </s> </p>
<p> <s> <hi rend="rasvane"> Kraatrite ehituse iseärasused </hi> </s> </p>
<p> <s> Marsi väiksemad , alla 5-kilomeetrise läbimõõduga kraatrid on enamasti üsna tavalise ehitusega , sarnased ka Kuu ja Maa sama suurusklassi kraatritega . </s> <s> Need on valdavalt kausikujulised , kraatri serval on ringjas kõrgendik , selle põhi on nõgus , aga vahel ka peaaegu tasane . </s> <s> Sellised väikesed kausid on Ilumetsa ja Kaali kraater . </s> <s> Joonisel on esitatud üks Marsi pinna “ kaussidest ” , 2,3 -kilomeetrise läbimõõduga esialgu nimetu kraater Elysium Planitia laavaväljal . </s> <s> Terav serv ja hästi jälgitav kraatrit ümbritsev väljapaisatud aine oreool tunnistavad , et tegemist on suhteliselt noore moodustisega . </s> </p>
<p> <s> Ainult Marsile iseloomuliku ehitusega on paljud keskmise suurusega , 5-60-kilomeetrise läbimõõduga kraatrid . </s> <s> Enamiku sellise suurusega hästi säilinud kraatrite ümbrised jätavad mulje , et neist välja paisatud aine on olnud märg , midagi muda taolist . </s> <s> Üks sellise ühekordse “ mudavalliga ” ümbritsetud 13 km läbimõõduga kraater on esitatud joonisel . </s> <s> Niisugused Kuul peaaegu puuduvad . </s> <s> Seal on paremini säilinud nooremate kraatrite ümbrised pigem kiirelise ehitusega , olles tõendiks , et väljapaisatud aine on olnud tuhkkuiv . </s> <s> Paljude Marsi kraatrite ümbrised jätavad aga mulje , nagu oleks kraatrist välja paisatud mitu erinevat mudakihti . </s> <s> Üks selliseid keerukama struktuuriga kraatreid on esitatud fotol . </s> <s> 17 km läbimõõduga Yuty on noor kraater , sarnaselt paljude teiste suuremate kraatritega , on tal keskosas tugev kõrgendik . </s> <s> Vahetult väljaspool Yuty serva kõrgendikku on näha mõnevõrra vanem kraater . </s> <s> Tema asukoht noorema vahetus läheduses on tõend sellest , et kraatritest väljapaisatud aine kiht ei ole kuigi paks . </s> </p>
<p> <s> Marsi suured kraatrid , läbimõõduga üle 60 kilomeetri , on enamasti tsentraalsete tippudega . </s> <s> Kui kraatri läbimõõt on üle 100 kilomeetri , siis asendub üksik keskne tipp mägede ringiga . </s> <s> Fotol esitatud kraater on selle suurusklassi kraatrite tüüpiline esindaja . </s> <s> Sarnase struktuuriga on ka Päikesesüsteemi teiste kehade , nagu Kuu , Merkuur , Callisto jt , suurimad kraatrid . </s> </p>
<p> <s> Valdava osa kraatrite puhul on tegemist ringstruktuuridega , sest meteoriitkeha põrkel planeediga kaasnev energia vabanemise protsess toimib üldiselt tsentraalsümmeetrilise plahvatusena ja sõltub vähe meteoriitkeha langemise nurgast . </s> <s> Piklikke kraatreid võivad tekitada ainult väga laugelt langevad kehad . </s> <s> Üks selline erandlike mõõtmetega - 33x20 kilomeetrit - kraater on esitatud joonisel - niisuguse elliptilise struktuuri tekitaja tabas Marssi arvatavasti 15-kraadise või veel väiksema nurga all . </s> </p>
<p> <s> Miks Marsi keskmise suurusega kraatrite ümbrised tunduvad olevat tekkinud märjast ainest ehk mudast ? </s> <s> Võimalik , et põhjuseks on Marsi vee paiknemise iseärasused . </s> <s> Arvatavasti on Marsi pinna pealmised mõnisada meetrit suhteliselt kuivad . </s> <s> Väiksema läbimõõduga kraatrid pole eriti sügavad ja väljapaisatud aine on pärit ainult sellest ülemisest kuivast kihist . </s> <s> Keskmise suurusega kraatrite aine on välja paisatud kuni mõne kilomeetri sügavuselt . </s> <s> Et seal arvatavasti paiknevad ka Marsi põhilised veevarud , siis on arusaadav , et eelkõige keskmise suurusega kraatrite ümbrised tunduvad mudast tekkinutena . </s> </p>
<p> <hi rend="kaldkiri"> <s> MIHKEL JÕEVEER ( 1937 ) on Tartu Observatooriumi kosmoloogia osakonna vanemteadur , Tartu Tähetorni Kalendri toimetaja . </s> <s> Füüsika-matemaatikakandidaat . </s> </hi> </p>
<p> <s> <hi rend="rasvane"> Pildid : </hi> </s> </p>
<p> <s> -. Päikesesüsteemi Maa tüüpi planeetide seis 1. mail 2002 vaadatuna põhja poolt . </s> <s> Keskel Päike ( kollane ) , seejärel Merkuur ( roheline ) , Veenus ( valge ) , Maa ( sinine ) ja Marss ( punane ) . </s> <s> Planeetide orbiitide ekliptika tasandist kõrgemal asuvad osad on sinised , allpool olevad rohelised . </s> <s> John Walkeri järgi . </s> </p>
<p> <s> -. Maa tüüpi planeetide seis 1. juunil 2002. </s> <s> John Walkeri järgi . </s> </p>
<p> <s> -. USA automaatjaama Mariner 6 poolt pildistatud Marsi kraatriväli . </s> <s> Pildil oleva ala ulatus on 900x700 kilomeetrit , tsentri asukoha areograafiline pikkus 345 , lõunalaius 16 kraadi . </s> <s> Suurima kraatri läbimõõt on 240 kilomeetrit . </s> <s> NASA foto . </s> </p>
<p> <s> -. Esialgu nimetu 2,3 km läbimõõduga kausikujuline kraater Elysium Planitia laavaväljal . </s> <s> Selle terav välisserv viitab asjaolule , et tegemist on suhteliselt noore objektiga . </s> <s> Päike valgustab paremalt . </s> <s> NASA , Mars Global Surveyor foto . </s> </p>
<p> <s> -. Keskmise suurusega ( läbimõõt 13 kilomeetrit ) , tsentraaltipu ja ühe “ mudavalliga ” ümbritsetud kraater . </s> <s> NASA , Viking Orbiter foto . </s> </p>
<p> <s> -. Yuty-nimeline noor , keeruka ehitusega kraater . </s> <s> Ümbrises on näha mitu “ mudavalli ” . </s> <s> NASA , Viking Orbiter foto . </s> </p>
<p> <s> -. 131-kilomeetrise läbimõõduga ning tsentraalse mägede ringiga kraater . </s> <s> NASA , Viking Orbiter foto . </s> </p>
<p> <s> -. Tugevalt elliptiline kraater vulkaani Ceraumis Tholuse'i lähedal . </s> <s> Noorena tunduva moodustise lähedal on hiljem toimunud vähemalt üks vulkaani purse . </s> <s> Võimalik , et selle käivitas kraatri tekitanud plahvatus . </s> <s> NASA , Viking Orbiter foto . </s> </p></div2>
      </div1>
      <div1 type="ajakirjanumber">
        <head> Horisont 3 , 2002 </head>
        <div2 type="artikkel"><head> Suure Saare ajalugu </head>
<p> <bibl> <author> <s> Karin Hiiemaa </s> </author> </bibl> </p>
<p> <hi rend="rasvane"> <s> Suur Saar , Suur Maa , Punane Saar , Kuusaar - selliselt kutsutakse maailma suuruselt neljandat saart Madagaskarit . </s> <s> Eurooplaste poolt uusajal antud nimetus Suur Saar peegeldab nii hiiglaslikku pindala , mis ulatub ligikaudu 590 000 ruutkilomeetrini , kui ka ülekantud tähendust - tähelepanuväärse ajaloo ja kultuuriga saar . </s> </hi> </p>
<p> <s> <hi rend="rasvane"> Kes oli esimene ? </hi> </s> </p>
<p> <s> Andmed Madagaskari vanemast ajaloost on küllaltki hüpoteetilised . </s> <s> Kuidas ja kust saabusid saarele esimesed robinsonid ? </s> <s> Selle üle on vaieldud pikka aega ning lõplik tõde ei pruugi kunagi selgudagi . </s> <s> Vastuolu keelelise ühtsuse - saarel räägitakse indoneesia keelkonda kuuluvat malagassi keelt - ja antropoloogiliste tüüpide paljususe vahel seab üles mitmeid küsimusi . </s> <s> Saare elanikud malagassid on segarass , milles esineb nii negriidse , mongoliidse kui ka europiidse rassi tunnuseid , kusjuures sõltuvalt saare piirkonnast eristub tugevamalt üks või teine rassitüüp . </s> <s> Kas esimesel aastatuhandel p. Kr. mere tagant saabunud indoneeslaste esivanemad olid siin esimesed või ootasid neid juba ees negriidsesse rassi kuuluvad põliselanikud ? </s> <s> Aga kuidas said negriidsed rahvad , kes läbi ajaloo on tuntud kui viletsad meremehed ja kelle meresõit piirdus tavaliselt ranniku lähedal seilamisega , 400 kilomeetri kaugusele Aafrika kagurannikust ? </s> <s> Äkki käisid Malai arhipelaagist pärit Madagaskari esmaasukad Aafrika rannikul orjajahti pidamas ning tõid sel moel saarele mustanahalisi elanikke ? </s> <s> Või , nagu praegu kõige tõenäolisemaks peetav hüpotees väidab , peatuti pikal mereteel üle India ookeani Ida-Aafrikas , kus seguneti bantuiidsete rahvastega ja alles siis jõuti saarele ? </s> <s> Iga hüpotees peidab endas paraku ka vastamata küsimusi ja olgu esimeste asukatega kuidas on , lõppkokkuvõttes kujunes erinevate rahvaste ning rasside segunemisel välja malagassi rahvas . </s> </p>
<p> <s> Umbes 10. sajandil saabusid Suurele Saarele araablased , mille tulemusena osa elanikest islamiseerus . </s> <s> Kultuuris juurdusid nii mõnedki araabia elemendid , nagu näiteks araabia kalender ja tähestik , millel põhines malagassi kiri <hi rend="kaldkiri"> sora bé . </hi> </s> <s> Omaaegsed araabia allikad annavad aga Madagaskarile kauni nimetuse - al-Kumr ehk Kuusaar . </s> </p>
<p> <s> <hi rend="rasvane"> Eurooplased saart avastamas </hi> </s> </p>
<p> <s> Euroopas teati kuni 16. sajandi alguseni Madagaskarist väga vähe . </s> <s> Juba antiikaja teadlane <hi rend="kaldkiri"> Ptolemaios </hi> paigutas ligikaudu samale laiuskraadile Menutias'e saare , millest suurt midagi rohkem teada ei olnud . </s> <s> Tuhat aastat hiljem kirjeldas <hi rend="kaldkiri"> Marco Polo </hi> Aasias kuuldud juttude põhjal suurt saart Madeigaskar'it . </s> <s> 1492. aastal paigutas aga saksa geograaf <hi rend="kaldkiri"> Martin Behaim </hi> oma Maa Õunale , ehk meile teadaolevalt esimesele gloobusele , Aafrika laiuskraadidele ekvaatorist lõuna poole kaks saart : Zanzibari ja Madagaskari . </s> <s> Zanzibari selleks ajaks juba tunti , kui aga 1500. aastal heitis torm portugallaste laeva Hea Lootuse neeme juurest kaugele itta , mingi saare rannikupiirkonda , hakati avastatud saart kutsuma hiljem just Behaim'i järgi Madagaskariks . </s> </p>
<p> <s> India meretee avastamine tõstis Madagaskari kaubateede keskpunkti ja 16. sajandist peale olid eurooplased saare rannikualadel sagedased külalised . </s> <s> Madagaskaril kanda kinnitada üritanud portugallased purustasid neile konkurentsi pakkuvad araablaste faktooriad saare loodeosas . </s> <s> Rannikualadega tutvumine ei võtnud palju aega ning juba 1517. aastal koostasid portugallased Madagaskari kaardi . </s> <s> Peatselt järgnesid portugallastele ka teiste Euroopa riikide esindajad . </s> <s> 16. sajandi lõpul jõudsid saarele hollandlased , kes valisid Madagaskari peatuskohaks merereisidel Malai saarestikku . </s> <s> Hollandlastelt pärineb ka esimene malagassi sõnaraamat . </s> <s> 17. sajandi esimesel poolel seati ennast sisse lähedalolevale Mauritiuse saarele , kust käidi Madagaskaril ennast proviandi ja orjadega varustamas . </s> <s> Ainuke tugipunkt , mis hollandlastel Madagaskaril oli , likvideeriti aga seoses Kapi koloonia asutamisega Lõuna-Aafrikas 1652. aastal . </s> </p>
<p> <s> Madagaskarist huvitusid ka inglased ja prantslased . </s> <s> Inglise kaubalaevad hakkasid saart külastama 17. sajandil . </s> <s> Peatselt ilmus ka kahelt inglise kaupmehelt saare kirjeldus , kus Madagaskarit nimetati “ maiseks paradiisiks ” . </s> <s> Reklaam oli nii mõjuavaldav , et 1644. aastal asus 140 inimest merereisile asutamaks koloonia Püha Augustinuse lahe edelarannikul - saare kõige kuivemas ja metsikumas nurgakeses . </s> <s> Aasta pärast oli selles “ maises paradiisis ” ellu jäänud vaid 12 inimest , kes esimesel võimalusel kodumaale naasid . </s> <s> Sellest ajast peale piirdusid inglased vaid rannikuäärse kauplemisega ja sedagi harva . </s> <s> 1702. aastal sõitis üks Inglise kaubalaev Madagaskari lähedal karile . </s> <s> Need , keda tormine meri ei võtnud , tapsid hiljem pärismaalased . </s> <s> Vaid üks meeskonnaliige jäeti ellu ning orjana elas ta saarel 15 aastat . </s> <s> Alles 1717. aastal õnnestus meremehel põgeneda ja pääseda Inglise laevale . </s> <s> Selleks ajaks oli inglane juba peaaegu unustanud emakeele . </s> <s> Tema pajatatud lood Madagaskari kohalikest hõimudest , nende tavadest ja kommetest ning omavahelistest sõdadest ilmusid raamatuna ja on oletatud , et ehk andis kirjandusliku vormi sellele <hi rend="kaldkiri"> Daniel Defoe </hi> ise . </s> </p>
<p> <s> Prantslased jõudsid saarele varem kui inglased , juba 16. sajandi esimesel poolel , kuid erinevalt inglastest kinnistasid nad ennast saarele pikaks ajaks . </s> <s> Siit veeti Prantsusmaale eebenipuud , nahku ja mesilasvaha . </s> <s> Tõsisem ja regulaarsem kaubanduslik tegevus algas 1642. aastal , mil kardinal <hi rend="kaldkiri"> A. J. de Richelieu </hi> asutas Ida-India ja Madagaskari Kompanii ning koha peal , saare kaguosas , loodi faktooria koos Fort-Dauphin'i asundusega . </s> <s> Vaatamata heitlikule elule , mida ilmestasid pidevad konfliktid pärismaalastega , jätkasid prantslased kindlameelselt uute asunduste loomist mööda Madagaskari idarannikut põhja suunas . </s> </p>
<p> <s> <hi rend="rasvane"> Piraatide pesapaik </hi> </s> </p>
<p> <s> Samal ajal kui prantslased üritasid idarannikut oma kontrolli alla viia , tekkisid neile konkurendid - prantsuse ja inglise piraadid , kellele elu Antillidel oli Euroopa mereriikide poolt kibedaks tehtud . </s> <s> Uue Eldorado otsinguil jõuti Kariibi merest India ookeani akvatooriumi . </s> <s> Siin , kaubateede ristmikul , kus liikusid kaubalaevad nii vääriskividega kui ka pea sama kallite maitseainelastidega , tekkis piraadiriik , mille asupaik oli ideaalne veel mitmel põhjusel : esiteks - raskesti ligipääsetava ranniku olemasolu ; teiseks - kindlustatus toidumoonaga , mida saadi kohalikelt hõimudelt , kellega jaotati ka röövsaaki . </s> <s> Aastatel 1687-1724 elasid piraadid siin valitsejastaatuses , astudes abiellu kohalike naistega ja saades sellega esivanemateks metissidele . </s> <s> Mereröövlite peamisteks keskusteks olid St. Marie saar ja Antongil'i laht Madagaskari idaranniku põhjaosas . </s> <s> Kui uskuda <hi rend="kaldkiri"> Johnson'it , </hi> piraatide salapärast ajalookirjutajat , asutati Diego-Suarez'e lahes isegi piraatide vabariik Libertalia , mille lõpuks hävitasid “ metslaste ” kallaletungid . </s> <s> Euroopal õnnestus see piraatide pesa hävitada alles 1730. aastal , mil viimane mereröövel poodi ajaloos korduvalt nime muutnud Bourbon'i ( praegu Réunion ) saarel . </s> </p>
<p> <s> <hi rend="rasvane"> Suure saare valitseja Maurice-Auguste Benyowsky </hi> </s> </p>
<p> <s> Tundub , et Madagaskar lausa tõmbas hõlptulu otsijaid ja avantüriste . </s> <s> Üks selline kelmoloogia spetsialist , kes oma elu ja tegelikult ka surma sidus Madagaskariga , oli poola-ungari päritolu <hi rend="kaldkiri"> Maurice-Auguste Benyowsky </hi> . </s> <s> Ta kuulub sellisesse rahvusvaheliselt tunnustatud avantüristide seltskonda nagu Casanova ja krahv Cagliostro ning tema päevikud said raamatu “ Reisid ja mälestused ” nime all bestselleriks omaaegses kõrgseltskonnas . </s> <s> Siberi sunnitöölt põgenenud mehel õnnestus kummalisel moel üsna kergelt võita Prantsusmaa võimude usaldus ning 1774. aastal suundus Benyowsky saarele . </s> <s> Endises mereröövlite piirkonnas Antongil'i lahes rajas ta prantslaste tugipunkti ning juba kuue kuu pärast teatas ta , et on allutanud oma võimule kogu saare . </s> <s> 1776. aastal kontrollis nimetatud fakti Prantsusmaa ja loomulikult osutus see sulaselgeks valeks . </s> <s> Benyowsky kutsuti tagasi , kuid eraviisiliselt õnnestus tal 1785. aastal naasta saarele ja kuulutada ennast , toetudes malagassidest sõpruskonnale , Madagaskari valitsejaks . </s> <s> Selleks , et põhja- ja idaranniku hõimud teda toetaksid , lasti käibele legend Benyowsky kohalikust kuninglikust päritolust : kuidas tema ema , kuningatütar , rööviti saarelt ja kuidas kuninga lapselaps sündis kaugel kodumaast . </s> <s> Samuti mõjutasid kohalike suhtumist Benyowsky lubadused tõrjuda rannikualadelt välja prantslased . </s> <s> Mine tea , ehk oleks valgel mehel olnud edu valitsejana , kui mitte saatus poleks mänginud julma vingerpussi . </s> <s> 1786. aastal , väikeses kokkupõrkes Maskareeni saarestikust saabunud Prantsuse väesalga ja “ kuninga ” pooldajate vahel hukkus vaid üks mees ja toogi kohe lahingu alguses - muidugi oli see kolme erineva lipu all sõjaväes teeninud 45-aastane Maurice-Auguste Benyowsky . </s> <s> Nii lühikeseks , vaid üks aasta , jäigi saarel võimu haaranud valge mehe valitsusaeg . </s> </p>
<p> <s> <hi rend="rasvane"> Imerina - maa , kust on kaugele näha </hi> </s> </p>
<p> <s> See väike kummaline episood saare ajaloos aitas aga oluliselt kaasa saare tundmaõppimisele . </s> <s> Benyowsky agendid käisid ära ka kõige kaugemates paikades , jõudes esimeste eurooplastena külastada kaks korda isegi saare sisealade mõjuvõimsat Imerina riiki . </s> <s> Selle Madagaskari keskplatool asunud riigi nimi on tõlgitav järgmiselt : “ maa , kust on kaugele näha ” . </s> <s> Aleviljeluse tõttu oli saare keskosa platool jäänud metsi väheks ja vaade sealt ulatus tõesti kaugele . </s> <s> Vahemärkusena olgu öeldud , et nähtavale tulnud punaoran zhikatest lateriitmuldadest tuleneb Punase Saare nimetus . </s> <s> Imerinas elanud meriinade nime võib aga tõlkida kui “ rahvas , kes elab kõrgel ” . </s> </p>
<p> <s> Imerina varasem ajalugu on hästi teada tänu suulisele pärimusele , mille 1870. aastal üks eurooplasest misjonäri ka üles kirjutas pealkirja all “ Kuningate lugu ” . </s> <s> Kui usaldada pärimust , siis ulatub riigi rajamine 16. sajandi algusesse . </s> <s> 17. sajandi keskpaigas asutati hilisem pealinn Tananarivo , praegune Madagaskari pealinn Antananarivo . </s> <s> Umbes samasse aega jääb ka teiste kuningriikide teke teistel hõimudel , nagu näiteks saare lääneosas rajatud sakalavade Menabe ja Boina või betsimisarakade kuningriik idarannikul . </s> <s> Rannikuhõimude orjapüüdmisretked ja siseriiklik võimuvõitlus viisid Imerina 18. sajandi alguses lagunemisele , kuid sajandi lõpuks taasühendas riigi kuningas <hi rend="kaldkiri"> Nampoina </hi> ehk <hi rend="kaldkiri"> Andrianampoinimerina </hi> ( 1787-1810 ) . </s> <s> Sõjakas valitseja otsustas riigipiire laiendada ja tegi seda üsna edukalt naabrite arvel , mille tulemusena muutus Imerina saare mõjuvõimsamaks riigiks . </s> <s> Nii näiteks kontrollis Imerina 1850. aastateks juba pea Prantsusmaa-suurust territooriumi - praktiliselt suuremat osa saarest . </s> <s> Selline kiire tõus oli seotud nii poliitiliste uuendustega riigi juhtimises kui ka sõjaväe moderniseerimisega , sealhulgas tulirelvade kasutuselevõtuga . </s> <s> Imerina armee oli tugevaim saarel ning seda tagas ka äärmuslik distsipliin - desertöörid põletati elusalt . </s> </p>
<p> <s> <hi rend="rasvane"> Isegi vanaeided käisid koolis </hi> </s> </p>
<p> <s> Nampoina poja Radama I ajal ( 1810-1828 ) jätkus riigi tugevnemine , millele omakorda aitas kaasa Prantsusmaaga konkureeriva Suurbritannia toetus , eriti sõjalises valdkonnas . </s> <s> 1817. aastal kuulutas Radama I enese kogu Madagaskari kuningaks ja teda tunnustasid ka britid . </s> <s> Algas Malagassi kuningriigi ajajärk , mis alguses oli üsna soodne Inglismaale nii kaubanduslepingute kui ka misjonitöö osas . </s> <s> 1818. aastal alustas tegevust Londoni Misjoniselts , kelle abil töötati välja ladina alfabeedil baseeruv malagassi kiri . </s> <s> Tänu misjonikoolidele oli 1835. aastaks euroopaliku koolihariduse saanud juba 4000 last . </s> <s> Tung hariduse järele olevat olnud sedavõrd üldine , et juba 1826. aastal lasti ametist lahti käskjalad ning käsukirjad pandi välja majaseintele , kust neid lugeda sai . </s> <s> Või nagu ütles üks prantsuse misjonär : “ Imerinas käivad isegi vanaeided koolis . ” </s> <s> Taolise edumeelse hariduspoliitika jätkuna kehtestati 1881. aastaks riigi sisepiirkondades kohustuslik kooliharidus lastele 8.-16. eluaastani . </s> <s> Misjonikoole oli selleks ajaks ligi 2000. </s> </p>
<p> <s> <hi rend="rasvane"> Esimene naisvalitsejanna kuulutati meessoost isikuks </hi> </s> </p>
<p> <s> Suhtumine eurooplastesse ja kõigesse euroopalikku muutus uue valitseja ajal. </s> <s> Nimelt peale Radama I surma sai troonile tema abikaasa <hi rend="kaldkiri"> Ranavalona I </hi> ( 1828-1861 ) , kelle võimulpüsimisest olid huvitatud prantslastelt toetust saavad ringkonnad . </s> <s> Naisvalitseja esiletõus oli iseenesest küllaltki ebatraditsiooniline sündmus , sest meriinade esivanemate kombe kohaselt ei tohtinud naine valitseda . </s> <s> Seetõttu kuulutati esimene naisvalitsejanna meessoost isikuks , kellest isegi kroonikad kirjutasid vaid meessoovormis . </s> <s> Kadunukese , Radama I kaksteist naist said aga vastavalt seadustele Ranavalona abikaasadeks . </s> </p>
<p> <s> Ranavalonast ei saanud poliitilist mängukanni Euroopa riikidele nagu seda esialgu vargsi loodeti . </s> <s> Tegemist oli tugeva isiksusega , kes julges muuta riigi poliitilisi suundumusi ja kes ilmselt aimas , millist ohtu kujutavad suurriigid Madagaskarile . </s> <s> Nii muutuski tema ajal suhtumine eurooplastesse vaenulikuks ja nende eemalehoidmiseks võeti ette mitmeid samme : neil keelati kauplemine sisealadel ; välismaalastelt võeti senised privileegid ja nad pidid alluma kohalikele seadustele kuni selleni välja , et välismaalasi lubati isegi orjastada . </s> <s> Keelustati ristiusk ja surmanuhtluse ähvardusel pagendati misjonärid . </s> <s> Taoline tegevus tõi kaasa teravdatud suhted Suurbritannia ja Prantsusmaaga , mis tipnesid 1845. aastal sadamalinna Tamatave pommitamisega Prantsuse-Inglise eskaadri poolt . </s> <s> Et mitte sõltuda meretagustest relvaostudest , otsustas Ranavalona rajada oma relvatööstuse . </s> <s> Selles oli talle abiks prantslasest ettevõtja , kuninganna favoriit <hi rend="kaldkiri"> Jean Laborde </hi> . </s> </p>
<p> <s> Ranavalona välispoliitika tõttu astus Madagaskar 19. sajandi teise poolde täiesti isoleerituna muu maailma mõjudest - umbes sarnases olukorras oli näiteks Jaapan 17. sajandi algusest 19. sajandi keskpaigani või Etioopia 19. sajandil . </s> <s> Kuid selles kinnises ühiskonnas olid küpsemas juba pöördumatud muutused . </s> </p>
<p> <s> Pärast kuninganna surma läks võim üle tema pojale , kes krooniti <hi rend="kaldkiri"> Radama II </hi> ( 1861-1863 ) nime all . </s> <s> Nimevalik polnud juhuslik - uus valitseja püüdis jätkata isa poliitikat , kuid paraku jäi tal puudu oskustest ning temast sai üks vastuolulisemaid isikuid Malagassi riigi ajaloos . </s> <s> Radama II tühistas kõik eurooplaste vastu suunatud vaenuaktid , veel enamgi : lubas müüa maad välismaalastele , andis kolmandiku saarest tähtajatult rendile , tühistas tollimaksud , kehtestas usuvabaduse , tunnustas euroopaliku kogukonna eksterritoriaalsust jne. </s> <s> Rahvas polnud aga rahul ettevõetud muudatustega , eriti usuküsimustes , ja riigis puhkes mäss . </s> <s> See väljendus omalaadses massilises psüühilises epideemias “ ramanendzanas ” . </s> <s> Nimelt langesid tuhanded malagassid transsi ning väitsid , et nendesse on asunud surnud kuninganna Ranavalona I hing , mis nõuab tagasipöördumist vanade tavade , sealhulgas malagasside jaoks traditsioonilise esivanematekultuse juurde . </s> <s> Ülestõusu ulatus hirmutas valitseja lähikonda ning Radama II mõrvati õukondlaste poolt - ta kägistati siidinööriga . </s> </p>
<p> <s> <hi rend="rasvane"> Kaotatud saar </hi> </s> </p>
<p> <s> Siitpeale olid võimul naisvalitsejannad : <hi rend="kaldkiri"> Rasoherina </hi> ( 1863-1868 ) , <hi rend="kaldkiri"> Ranavalona II </hi> ( 1868-1883 ) ja <hi rend="kaldkiri"> Ranavalona III </hi> ( 1883-1896 ) . </s> <s> Ometi polnud nad midagi muud kui nupud poliitilisel malelaual , mida vastavalt vajadusele tõstis riigi peaminister ja valitsejannade elukaaslane <hi rend="kaldkiri"> Rainilaiarivoni </hi> . </s> <s> Viimane oli 19. sajandi teise poole Madagaskari ajaloo võtmefiguuriks . </s> <s> Sündinud 1828. aastal kõrgest soost perekonnas , hülgasid tema vanemad ometigi lapse , sest tähetarga ennustused Rainilaiarivoni suhtes olid kurjakuulutavad . </s> <s> Ta märgistati kui paaria - tema vasaku käe keskmiselt ja nimetissõrmelt lõigati esimesed lülid . </s> <s> Kuid sugulased halastasid Rainilaiarivoni peale ja kasvatasid ta üles . </s> <s> Kuueaastaselt alustas ta õpinguid misjonikoolis , 10-aastaselt kauplemist eurooplastega , mille tulemusel rikastus kiiresti . </s> <s> Rainilaiarivoni varandus oli 16. eluaastaks sedavõrd arvestatav , et ta isa leppis temaga ja tõi ta õukonda . </s> <s> Nii algas Rainilaiarivoni tähelend - nagu fööniks tuhast . </s> </p>
<p> <s> 19. sajandi teine pool oli saare ajaloos väga pingeline . </s> <s> Peaministrina seadis Rainilaiarivoni eesmärgiks Madagaskari elu euroopalikumaks muutmise ning Prantsusmaa surve neutraliseerimise . </s> <s> Prantsusmaa aga ei tahtnud loobuda juba 17. sajandil tekkinud annektsiooniplaanidest . </s> <s> 1880. aastatel leiti lõpuks ettekääne sekkumiseks Malagassi riigi siseasjadesse , milleks oli saare relvatööstuse rajaja prantslase Jean Laborde'i pärandiküsimus . </s> <s> See malagassitariga abielus olnud mees ei jätnud pärandit mitte oma lastele , vaid Prantsusmaal elavatele sugulastele . </s> <s> Päranduse hulka kuulusid aga suured maavaldused Madagaskaril . </s> <s> Erakonfliktile lisandusid peagi uued nõudmised Prantsusmaa poolt , sealhulgas protektoraadi küsimus saare loodeosas , ning siin ei aidanud isegi lõputud läbirääkimised . </s> <s> Ja taevased märgid ei valetanud . </s> <s> Rainilaiarivoni saatus oli tuua häda mitte ainult oma perele , vaid paraku ka saarele - ta kaotas sajandeid püsinud Malagassi kuningriigi prantslastele . </s> <s> Kaks sõda Prantsusmaaga 19. sajandi lõpul otsustasid saare tuleviku - 1896. aastal kuulutas Prantsusmaa Madagaskari oma kolooniaks . </s> <s> Suur Saar sai sõltumatuse tagasi alles 1960. aastatel . </s> </p>
<p> <s> <hi rend="kaldkiri"> Karin Hiiemaa on Tartu ülikooli õppejõud . </hi> </s> </p>
<p> <s> <hi rend="rasvane"> Pildid : </hi> </s> </p>
<p> <s> -. Ranavolana I. </s> </p>
<p> <s> -. Radama I. </s> </p>
<p> <s> -. Maurice-Auguste Benyowsky . </s> </p></div2>
      </div1>
      <div1 type="ajakirjanumber">
        <head> Horisont 3 , 2002 </head>
        <div2 type="artikkel"><head> Teleskoobid läbi aegade 9 <lb/> Ultraviolettastronoomia </head>
<p> <bibl> <author> <s> Voldemar Harvig </s> </author> </bibl> </p>
<p> <hi rend="rasvane"> <s> Nähtavast kiirgusest lühilainelisemat elektromagnetilist kiirgust tuntakse ultraviolettkiirgusena . </s> <s> Piiriks nähtava ja ultraviolettkiirguse vahel loetakse lainepikkust 400 nanomeetrit . </s> <s> Sellest veelgi lühilainelisem on röntgenikiigus . </s> <s> Ultraviolettkiirgusel on tugev keemiline ja bioloogiline toime , mis põhjustab näiteks värvainete pleekimist ja naha päevitumist . </s> <s> Ultraviolettkiirgus , mille lainepikkus on alla 290 nanomeetri , neeldub täielikult Maa atmosfääris 30 kuni 200 kilomeetri kõrgusel merepinnast ja ei ole seega vaadeldav ka kõrgmäestikuobservatooriumides . </s> <s> Raketitehnika arenguga on saanud võimalikuks vaatlusseadmete viimine väljapoole Maa atmosfääri . </s> </hi> </p>
<p> <s> <hi rend="rasvane"> Esimene pääsuke </hi> </s> </p>
<p> <s> Kui Teise maailmasõja päevil vallutasid liitlased Saksamaa , jäi neile muu sõjasaagi seas ka hulgaliselt tollal olemas olnud parimat raketitehnikat , mida jagus koos tehnilise personaliga nii Nõukogude Liidule kui ka Ameerika Ühendriikidele . </s> </p>
<p> <s> Nii juhtuski , et kosmoseastronoomia alguseks võib pidada aastat 1946 , mil Richard Touseyn'i juhitud uurimisrühmal õnnestus jäädvustada Päikese ultraviolettspekter kuni 220 nanomeetrini . </s> <s> See uurimisrühm töötas Merejõudude Uurimislaboratooriumis ( <hi rend="kaldkiri"> Naval Research Laboratory </hi> ) ja kasutas trofeeks saadud V-2 tüüpi Saksa raketti , mis lennutati 80 kilomeetri kõrgusele . </s> </p>
<p> <s> <hi rend="rasvane"> Uue akna võimalused </hi> </s> </p>
<p> <s> Ultraviolettastronoomia on väga sarnane optilisele astronoomiale , sest põhimõtteliselt on selles valdkonnas kasutatavad teleskoobid üsna ühesugused tavapeegelteleskoopidega , spektrograafid sarnanevad tavalistele võrespektrograafidele ning ka kummagi kiirgusvastuvõtjadki ei erine kuigi palju teineteisest . </s> </p>
<p> <s> Ultraviolettkiirguses on uuritavad objektid üldiselt samad , mis nähtavas valguses . </s> <s> Oluline on aga see , et ultraviolettpiirkonna ulatus on umbes kümme korda suurem , kui nähtava valguse lainepikkuste vahemik ja ootuspäraselt mahub sinna ka tunduvalt rohkem informatsiooni . </s> <s> Eriti rikkalikku teavet on võimalik saada kuumade objektide vaatlustest , kuna sellisel juhul langevad just ultraviolettpiirkonda paljude kiirgavate ioonide resonantsjooned . </s> </p>
<p> <s> <hi rend="rasvane"> IUE - võimas teleskoop </hi> </s> </p>
<p> <s> Alates 1962. aastast on viidud orbiidile suur hulk ultraviolett-kiirgusteleskoope , kuid nende seas on erilisel kohal IUE ( <hi rend="kaldkiri"> International Ultraviolet Explorer </hi> ) . </s> <s> Selle rajamise plaanid said alguse juba 1960. aastate lõpul . </s> <s> Selleks ajaks oli lennutatud Maa ümbruse rännuteedele mitmeid orbitaalteleskoope , mis kuulusid USA-le , Nõukogude Liidule - , kus mõnedes programmides osalesid ka Tõravere astronoomid - , ja teistele riikidele . </s> </p>
<p> <s> 1971. aastaks oli jõutud üldisele kokkuleppele kolme projektis osalenud agentuuri tööjaotuse osas . </s> <s> NASA ülesandeks sai üldine teleskoobi konstrueerimine , selle orbiidile viimine ja komoselaeva juhtimine Goddardi Kosmoselendude Keskuses ( <hi rend="kaldkiri"> Goddard Space Flight Center </hi> ) . </s> <s> Inglise teadlased pidid tegelema kaamerate konstrueerimisega ja osalema teleskoobi optilise süsteemi loomisel . </s> <s> Euroopa Kosmoesagentuur ( ESA ) aga valmistas päikesepatareid ja tagas kosmoselaeva juhtimise Madriidi lähedal paiknevast juhtimiskeskusest . </s> </p>
<p> <s> Kosmoselaeva rajamisel oli plaanis rakendada mitmeid unikaalseid lahendusi , mille tulemusena oli IUE esimene geosünkroonsel orbiidil olev orbitaalteleskoop keskmise kaugusega maapinnast 36 000 kilomeetrit . </s> <s> Kuna tiirlemisperiood oli umbes 24 tundi , püsis IUE ligikaudu 5000 ruutkilomeetrise Kesk- ja Lõuna-Ameerika ning Atlandi ookeni ala kohal . </s> <s> Marylandis asuvast Greenbelti NASA juhtimiskeskusest sai teda pidevalt jälgida ning sellele lisaks veel umbes kaheksa tunni vältel ööpäevas oli see kosmoselaev nähtav ka Madridi lähedal paiknevast Euroopa kontrollkeskusest . </s> <s> Niisiis tervelt kaheksa tundi ööpäevast korraldati vaatlusi ka Euroopa keskusest . </s> </p>
<p> <s> Omaette probleemiks oli IUE juhtimine kahest juhtimiskeskusest eri kontinentidel . </s> <s> Selle edukaks realiseerimiseks kasutati ühesuguseid juhtimisarvuteid ja arvutitarkvara . </s> </p>
<p> <s> Teiseks oli teadlaste soov projekteerida viieaastase elueaga seade . </s> <s> Insenerid aga ei pidanud seda eriti reaalseks ja arvestati umbes kolme aastaga , tegelikkuses osutus ta aga palju pikaealisemaks . </s> </p>
<p> <s> IUE põhiinstrumendiks oli 45-sentimeetrine berülliumist valmistatud peapeegliga peegelteleskoop . </s> <s> Viimane oli varustatud kahe spektrograafiga , üks võimaldas saada suure ( 0,02 nm ) ja teine väikse ( 0,6 nm ) lahutusega ultraviolettspektreid vastavalt heledamatest ja nõrgematest objektidest . </s> <s> Kogu spekter suudeti seejuures salvestada samaaegselt , mis oli väga suur eelis võrreldes varasemate , näiteks Kopernikus-tehiskaaslasele paigaldatud spektrograafidega kogutud andmetega . </s> <s> Teleskoobi täpseks suunamiseks kasutati juhtimisteleskoope , mis andsid 16-kaareminutisest alast vaadelava objekti kujutise juhtimiskeskusesse . </s> </p>
<p> <s> IUE lennutati üles kanderaketi Delta abil 26. jaanuaril 1978 Canaverali neemelt Floridas . </s> <s> Pärast ettenähtud orbiidile jõudmist ja tehnilisi katsetusi salvestati kolmandal päeval esimene nn kalibreerimisspekter . </s> <s> 60 päeva jooksul tehti proovivaatlusi ja programmi eelisobjektide uuringuid . </s> <s> Vaatlused algasid 1. aprillil 1978 ja kestsid kuni 30. oktoobrini 1996. </s> <s> Seega tegutses IUE 18 aastat ja 9 kuud - niisugust eluiga ei osanud keegi isegi loota . </s> </p>
<p> <s> Käesoleval ajal on IUE arhiivis üle 104 000 ultraviolettspektri erinevatest objektidest , millised on kõigile interneti kaudu kergesti kättesaadavad . </s> <s> See tohutu vaatlusmaterjal ei ole kaugeltki ammendatud . </s> <s> IUE korraldatud uuringute alguses oli andmete tõõtlemine küllaltki keeruline , kuna vaatlejad said oma käsutusse pooltoored tulemused . </s> <s> Praguseks on arhiivis olevad spektrid aga juba töödeldud kujul ja nüüd on uurija mureks vaid nende tõlgendamine . </s> </p>
<p> <s> IUE programmi algaastail oli erakordne see , et oma vaatlusprogrammi võisid esitada ka teadlased teistest riikidest , millised ei tarvitsenud osaleda projekti finantseerimises . </s> <s> Nii tegi ka Tartu Observatooriumi astrofüüsik akadeemik Arved-Ervin Sapar IUE abil oma vaatlusi . </s> <s> Tollal olid need arvatavasti kõige moodsama tehnika abil läbi viidud vaatlused , mis meie taevauurijatele kunagi osaks saanud . </s> </p>
<p> <s> <hi rend="rasvane"> ASTRO-observatoorium </hi> </s> </p>
<p> <s> Üheks näiteks võimalustest , millised on tänapäeval mõnede teadlaste käsutuses , sobib hästi observatoorium Astro <hi rend="kaldkiri"> ( Astro Observatory ) </hi> . </s> <s> Selle kooosseisu kuulus kolm instrumenti . </s> <s> Neist <hi rend="kaldkiri"> Ultraviolet Imaging Telescope </hi> võimaldas salvestada vaadeldava objekti kujutise . </s> <s> <hi rend="kaldkiri"> Hopkins Ultraviolet Telescope </hi> registreeris spektri ja <hi rend="kaldkiri"> Wisconsin Ultraviolet Photo-Polarimeter </hi> mõõtis polarisatsiooni . </s> <s> Astro konstrueeriti kasutamiseks kosmosesüstiku lendudel . </s> <s> Esimene Astro lendas 2. kuni 11. detsembrini 1990 kosmosesüstiku Columbia pardal , kus samal ajal oli kaasas ka röntgeniteleskoop <hi rend="kaldkiri"> ( Broad Band X-Ray Telescope ) </hi> . </s> <s> Teine lend toimus 2. kuni 18. märtsini 1995 kosmosesüstikul Endeavour . </s> </p>
<p> <s> Kuna vaatlusaparatuur oli ette nähtud tagasitoomiseks maale , kasutati kujutiste salvestamiseks 70 millimeetri laiust filmi , mis on lihtsam võimalus isegi siiani digitaaltehnika poolt ületamatust meetodist . </s> <s> Vaatlusi viidi läbi laias spektraalpiirkonnas 120 kuni 320 nanomeetrini . </s> <s> Projekti eesmärgiks oli uurida tähtede jaotust galaktikates ja spiraalstruktuuri . </s> </p>
<p> <s> Kirjeldatud lendude käigus tehti muu hulgas vaatlusi ka väheuuritud , alla 120-nanomeetrise , ultraviolettkiirguse spektripiirkonnas . </s> <s> Nii jälgiti näiteks aktiivsete galaktikate tuumi , kus peaksid paiknema suure massiga mustad augud , tähtedevahelise keskkonna omadusi ja tähtede jaotust elliptilistes galaktikates . </s> <s> Samuti vaadeldi Io poolt põhjustatud gaasivoolusid Jupiteril . </s> </p>
<p> <s> Polarisatsioonivaatluste objektideks olid tähtedevaheline keskkond , kuumad tähed , kaksiktähed ja aktiivsed galaktikad . </s> </p>
<p> <hi rend="kaldkiri"> <s> VOLDEMAR HARVIG ( 1949 ) on Tallinna Tehnikaülikooli füüsika instituudi vanemteadur . </s> <s> Füüsika-matemaatikakandidaat . </s> </hi> </p></div2>
      </div1>
      <div1 type="ajakirjanumber">
        <head> Horisont 4 , 2002 </head>
        <div2 type="artikkel"><head> Kronomeditsiin uurib rütme meie sees </head>
<p> <bibl> <author> <s> Maria Teiverlaur </s> </author> </bibl> </p>
<p> <s> “ Kui võtan jutuks biorütmid , hakkab enamik kolleege kätega vehkima ja kuulutab need kohe ebateaduseks . </s> <s> Tegelikult pole aga asi hoopiski nii . </s> <s> Biorütme uurivad tänapäeval paljude valdkondade teadlased ning ma ennustan , et nende tähtsust hakatakse järjest enam teadvustama , ” väidab meditsiinipsühholoog Maria Teiverlaur . </s> </p>
<p> <s> Biorütme uurivad nii bioloogid , morfoloogid , füsioloogid , matemaatikud , füüsikud kui ka meedikud . </s> <s> Biorütmoloogias on juba välja kujunenud niisugused iseseisvad uurimisvaldkonnad nagu kronobioloogia , kronopatoloogia , kronoteraapia , kronofarmakoloogia ja kronoprofülaktika . </s> <s> Nüüdisajal ei räägita ainult kronobioloogia ja kronomeditsiini teoreetilistest saavutustest , vaid ka praktilisest kasust eeskätt kosmonautikas , töö organiseerimises , haiguste diagnostikas ja ravis . </s> </p>
<p> <s> Biorütmid on välja kujunenud evolutsiooni käigus ning väljenduvad eluavalduste rütmilises kordumises , mis on iseloomulik nii üheraksetele kui hulkraksetele organismidele . </s> <s> Inimese organismis võime eristada palju erinevaid rütme , nagu südame- ja hingamisrütm , menstruaaltsükkel ja mitmed muud . </s> </p>
<p> <s> Organismi elundkondade aktiivsus muutub ka kellaajati . </s> <s> Näiteks endokrinoloogias on teada , et eeskätt ainevahetust korraldava neerupealise koore hormooni kortisooli tase veres on maksimaalne hommikupoole ööd , kasvuhormooni oma aga enne südaööd . </s> <s> Rinnapiima eritumist reguleeriv hormoon prolaktiin saavutab maksimaalse taseme veres kella 4 ja 24 paiku . </s> <s> Kronomeditsiin on avastanud , et ka näiteks hüpertooniatõve korral on häiritud vereringluse rütm . </s> <s> Kui tervetel inimestel öösel arteriaalne vererõhk langeb , siis näiteks maohaavanditega haigetel seda ei juhtu . </s> <s> Muutusi organismi rütmides on juba ööpäeva lõikes hulganisti ja neid kõiki ei jõua üles lugeda . </s> <s> Kindlasti peab aga teadma tõde , et rütmiline aktiivsus tagab elunditele võimaluse puhata . </s> </p>
<p> <s> Täpsemalt määratledes on biorütm teatud kindla ajavahemiku järel tekkiv bioloogilise protsessi muutus , mille intensiivsus ja kiirus võivad olla erinevad . </s> <s> Kui rütm muutub või kaob , tekib meie organismis kaos . </s> <s> Biorütmide uurimine on andnud uusi võimalusi paljude tervisega seotud probleemide lahendamiseks nii teoreetilises kui ka praktilises meditsiinis . </s> <s> Mõningail andmeil on rohkem kui 30 protsenti maailmas ilmuvast kronobioloogiaalasest kirjandusest pühendatud just terve ja haige inimese biorütmide analüüsimisele . </s> <s> Märkimisväärne äge või krooniline desünkronoos võib ka omalt poolt kaasa tuua mitmesuguseid neurootilisi häireid - ärevust , depressiooni , isegi raskemaid psüühilisi hälbeid . </s> <s> Kuna stressi osatähtsus inimeste elus järjest suureneb ja bioloogiline rütm seda omalt poolt mõjutab , siis seda enam on vaja aja faktori mõju organismile põhjalikult uurida . </s> </p>
<p> <s> <hi rend="rasvane"> Rütme on igasuguseid </hi> </s> </p>
<p> <s> Igat organismi võime vaadelda kui ajalist organisatsiooni , mis kätkeb endas palju erinevaid bioloogilisi rütme . </s> <s> Need rütmid võivad olla väga erineva kestusega alates millisekundilise pikkusega rakusisestest protsessidest kuni kogu organismi haaravate tsükliteni , mille pikkus võib ulatuda mõne aastani . </s> <s> Kõige enam on teadlased tähelepanu pööranud sesoonsetele ja muidugi ööpäevarütmidele , mida nimetatakse mõnikord ka tsirkaadilisteks , milline nimetus tuleneb ladinakeelsetest sõnadest <hi rend="kaldkiri"> circa </hi> - ligikaudu ja <hi rend="kaldkiri"> dies </hi> - päev . </s> <s> Viimastel aastatel on rohkesti käsitletud 24 tunni piiresse mahtuvaid biorütme , teiste hulgas unerütmi . </s> <s> Aastarütme , näiteks lindude rännet , sigimistsüklit , karvavahetust , on palju uuritud loomariigis . </s> </p>
<p> <s> Bioloogilise aja kontseptsiooni , mille Vladimir Vernadski arendas välja juba rohkem kui pool sajandit tagasi , on hiljem täiustatud ning uurimise alla on võetud organism koos väliskeskkonnaga . </s> <s> Leitud on otsene side biorütmide ning ühelt poolt organismis eluks vajalike tingimuste püsivust reguleerivate homöostaasimehhanismide , teisalt aga adaptatsiooni- ehk kohanemisprotsesside vahel . </s> <s> Biorütme võib kasutada ka instrumendina uurimaks bioloogilist aega , mis sõltub tugevasti inimese vanusest , ainevahetusest ja selle kiirusest . </s> <s> Organismi kronotüüp näitab ära organismi aktiivsusperioodi päevas ehk selle , kas inimene on “ lõoke ” , “ tuvi ” või “ öökull ” . </s> <s> Märgatud on sedagi , et esineb kronobioloogilist labiilsust , mis tähendab , et kronotüüp on suhteline ja võib muutuda - “ lõokesest ” võib saada “ öökull ” ja vastupidi . </s> </p>
<p> <s> Ajalisi rütme leidub väga laialdaselt nii elus- kui eluta looduses . </s> <s> Teadlased on avastanud , et isegi valude puhul ilmnevad ajalised seaduspärasused . </s> <s> Näiteks algab enamik peavalusid ajavahemikus kella 10-18 , seevastu migreeni-tüüpi peavaludel on kalduvus tekkida öösel , eriti hommikupoole ööd . </s> </p>
<p> <s> <hi rend="rasvane"> Mürki tasub võtta päeval ! </hi> </s> </p>
<p> <s> Lausa praktiliselt tähtis oleks igaühel tunda oma kronoresistentsust , sest organismi vastupanuvõime sõltub kellaajast . </s> <s> Kellaaeg mõjutab isegi niisugust asja nagu inimese vastupanuvõime keemilistele mõjutustele , sealhulgas mürkidele . </s> <s> Nii näiteks võib teatud kogus toksilist ainet osutuda eluohtlikuks , kui see on sisse võetud öösel , aga sama kogus sama ainet ei pruugi tuua kaasa surmaohtu , kui neelame selle alla hommikul või päeval . </s> <s> Niisuguse nähtuse põhjus peitub asjaolus , et organismi reageering mitmesugustele ainetele oleneb neerupealiste koore aktiivsusest . </s> <s> Kui areneb kronofarmakoloogia , siis avaneb meil tulevikus võimalus arvestada keha kronobioloogilisi seaduspärasusi ka ravimite tarvitamisel ning optimiseerida senisest märksa enam sissevõetavate ravimite koguseid . </s> </p>
<p> <s> <hi rend="rasvane"> Mida raskem haigus , seda suuremad rütmihäired </hi> </s> </p>
<p> <s> Nii nagu esineb häireid igas muuski valdkonnas , nõnda tuleb neid ette ka bioloogiliste rütmide puhul . </s> <s> Viimaseid mõjutab alati tugev ja pikaajaline stress , samuti psüühilise ja füüsilise tervise rikked . </s> <s> Kronomeditsiini üks põhilisi tõdesid ütleb , et mida raskem on haigus , seda enam häiruvad ka organismi rütmid . </s> </p>
<p> <s> Tänu arstiteaduse edusammudele on kadunud mõnedki rängad tõved , nagu rõuged , katk , pidalitõbi . </s> <s> Kuid seevastu on tekkinud mitmeid uusi hädasid-haigusi , mida ennem ei tuntud . </s> <s> Viimaste aastakümnete farmaatsia hoogne areng on kaasa toonud ravimiallergiad , ilmunud on uus “ katk ” - aids , suurenenud tehis- ja siirdatud organitega kaasnevad probleemid , ning kindlasti ei saa märkimata jätta ka desünkronoosiga seonduvaid küsimusi . </s> <s> Desünkronoose - patoloogilisi muutusi organismis , kus häiruvad inimese bioloogilised rütmid ning nende seos ja kooskõla väliskeskkonnaga - tekib nüüdisajal üha rohkem . </s> <s> Praegusel tehnika ajastul , mil peame sageli sõitma kaugele ja ületama mitmeid ajavööndeid , on desünkronoosi olemuse tundmine väga tähtis . </s> </p>
<p> <s> <hi rend="rasvane"> Üle ajavööndite </hi> </s> </p>
<p> <s> Inimesed , kellel on elus ette tulnud pikemaid sõite , teavad , et ajavööndi muutus toob endaga kaasa enesetunde halvenemise . </s> <s> Viimane on tingitud sellest , et inimese organism - tema biorütmid - ei jõua piisavalt kiiresti kohaneda uue ajare_iimiga . </s> <s> Tekib ebakõla organismi sisemiste bioloogiliste rütmide ja väliste ööpäevarütmide vahel , samuti häirub sisemiste rütmide omavaheline kooskõla . </s> <s> Desünkronoosi pikkus ja tugevus sõltub eelkõige sellest , mil määral ümbritsev keskkond muutub ehk siis mitu ajavööndit ületatakse , aga samuti sõltub see inimese tervislikust seisundist . </s> </p>
<p> <s> Kaugel reisil tekkinud desünkronoosi tulemusena häirub inimese vererõhk , kehatemperatuur , diurees , pulsi- ja hingamissagedus , muutub lihaste jõudlus ja isegi leukotsüütide ehk valgeliblede arv perifeerses veres . </s> <s> Tihtipeale muudab desünkronoos inimese kergesti ärrituvaks , ilmnevad une- , südametegevuse- ja seedehäired . </s> <s> Uuringud näitavad , et 7-10 ajavööndi ületamisel taastub südame rütm alles viiendaks , higieritus kaheksandaks , kehatemperatuur viiendaks kuni kümnendaks päevaks või isegi hiljem . </s> <s> Desünkronoos muudab ebatäpseks ka inimese ajataju , mis kergesti kohanevatel inimestel taastub ühe-kahe päeva jooksul , raskematel juhtudel võtab see aega viis-kuus päeva . </s> </p>
<p> <s> Pikad , mitmeid ajavööndeid ületavad lennureisid põhjustavad häireid kõikides psüühilistes ja füsioloogilistes rütmides . </s> <s> Vana , reisieelne rütm ei ole uues keskkonnas adekvaatne , nii-öelda uue biorütmi kujunemine , mis vastaks kohalikule ööpäevarütmile , nõuab aga aega . </s> <s> Eriti vajalik on organismi kiire taastumine sportlastele . </s> </p>
<p> <s> Mõned autorid soovitasid 1930. aastatel desünkronoosi ületamiseks juba enne väljasõitu oma elurütm ümber kohandada selle maa ajarütmiga , kuhu sõidetakse . </s> <s> See õpetus osutus aga vääraks , kuna organismi sisemiste ehk biorütmide kujunemisel etendavad määravat rolli just välised rütmid , nagu ööpäev jt. </s> </p>
<p> <s> Tänapäeval bioloogiliste rütmide alased uuringud jätkuvad . </s> <s> Saadud tulemused rikastavad teooriat , kuid lubavad teha ka praktilisi järeldusi . </s> <s> Järgnevalt mõningaid soovitusi , mis aitavad reisidel kiiremini ületada desünkronoosi ja kohaneda uue ajavööndiga . </s> </p>
<p> <s> <hi rend="rasvane"> Viis nõuannet </hi> </s> </p>
<p> <s> 1. Nädal enne ärasõitu püüdke mitte kinni pidada kindlast päevarezhiimist ehk siis varieerige söömise , töötamise ja magamaheitmise kellaaegu . </s> </p>
<p> <s> 2. Sõidu ajal püüdke magada . </s> <s> Kõige paremini mõjub uni , mis tekib ilma rahusteid ja unerohtusid tarvitamata . </s> </p>
<p> <s> 3. Reisi sihtpunkti jõudmisel lülituge kiiresti aktiivsesse tegevusse . </s> <s> Eriti positiivne toime on just füüsilisel koormusel . </s> </p>
<p> <s> 4. Võimaluse korral planeerige sihtpunkti jõudmine õhtuks , ööseks või varahommikuks , et oleks võimalik veel magada . </s> </p>
<p> <s> 5. Kohalikule ajare_iimile minge üle kohe , saabumise päevast alates . </s> </p>
<p> <s> Lisaks desünkronoosile avaldab inimese organismile kahtlemata nõrgestavat mõju ka uute kliimatingimustega kohanemine . </s> <s> Seepärast peavad sportlased vähemalt viis , aga kohati isegi kuni kümme päeva enne võistlust kohale sõitma , et harjuda uue ajavööndi ja ka kliimaga . </s> <s> Turistina reisides või komandeeringusse minnes oleks aga samuti kasulik teada desünkronoosi olemust , et tuhandeid kilomeetreid kodust eemal olles kiiremini ja paremini kohaneda uue ümbritseva keskkonnaga ning elada sisse aega , mis reisi sihtpunkti saabumisel ei vasta organismi rütmidele . </s> </p>
<p> <s> Kronomeditsiiniga tegelejad on veendunud , et 21. sajandil muutub biorütmide uurimine veelgi aktuaalsemaks ning meditsiini täiustavad uued meetodid ja võimalused . </s> </p>
<p> <s> <hi rend="kaldkiri"> MARIA TEIVERLAUR ( 1955 ) on Akadeemia NORD kliinilise psühholoogia õppetooli juhataja , professor . </hi> </s> </p>
<p> <s> Trükinumbrist leiate ka Rahvusvahelise Tsiviillennunduse Organisatsiooni poolt välja töötatud valemi aja leidmiseks , mille vältel organismi biorütmid jõuavad enam-vähem normaliseeruda ehk siis uue ajavööndiga kohaneda . </s> </p></div2>
      </div1>
      <div1 type="ajakirjanumber">
        <head> Horisont 4 , 2002 </head>
        <div2 type="artikkel"><head> Antiloobi kanjon peibutab loodusepiltnikke </head>
<p> <bibl> <author> <s> Hendrik Relve </s> </author> </bibl> </p>
<p> <hi rend="rasvane"> <s> USA-s Arizona osariigis asub Antiloobi kanjon , mis kuulub ilukanjonite hulka . </s> <s> Selline kanjon on sügav , ent kitsas . </s> <s> Ülaosas aheneb kanjon niivõrd , et valgus kanjoni põhja otse ei ulatu . </s> <s> Ülalt langevad ja murduvad päikesekiired loovad pidevalt muutuvaid valguse- ja värvimänge , mistõttu Antiloobi kanjon esitab väljakutse igale loodusepiltnikule . </s> </hi> </p>
<p> <s> Navahote maal leidub looduseimesid , millest teatmeteosed ja turismiraamatud enamasti vaikivad . </s> <s> Üks selliseid on Antiloobi kanjon . </s> <s> Kanjon asub Page'i linna lähedal , peaaegu Arizona ja Utah' osariigi piiril . </s> <s> Sellist turistisõbralikkust nagu nägime seljataha jäänud Grand Canyoni ja teiste rahvusparkide väravail , me Antiloobi kanjonis ei kohta . </s> </p>
<p> <s> <hi rend="rasvane"> Kanjon pole sobiv massituristile </hi> </s> </p>
<p> <s> Suurivaevu õnnestub üles leida silmapaistmatu parkimisplats linnast mõne kilomeetri kaugusel asfalttee number 98 servas . </s> <s> Platsil seisavad mõned autod , kuid mitte ainsatki hingelist . </s> <s> Tagasihoidlik stend teatab , et omal käel edasiminek on rangelt keelatud . </s> <s> Veel teatatakse , et retked giidi saatel toimuvad täistundidel ja et igal külastajal tuleb selle eest tasuda Eesti rahasse arvestatult 300 krooni . </s> <s> Kutselise piltniku jaoks on ette nähtud lisatasu 850 krooni . </s> <s> Võrreldes Arizona riiklike kaitsealade ja rahvusparkide hindadega on hinnad hüppeliselt kõrgemad . </s> </p>
<p> <s> Täistunni paiku vurab küngaste vahelt teeserva turistidest pungil lahtine farmeriauto . </s> <s> Kabiinist kargab välja pigimusta patsiga nooruk . </s> <s> Pikema jututa aitab ta kanjonist saabunud inimesed autokastist maha ja meid nende asemele . </s> <s> Sõit kulgeb esialgu piki tolmavat rööbasteed lauges jõeorus . </s> <s> Ligi 6-kilomeetrise sõidu jooksul muutub org kitsamaks ja oru servad järsemaks . </s> <s> Viimaks näib , nagu oleksime jõudnud oru lõppu . </s> <s> Tee lõpeb ja meie ees kõrgub pruunikast liivakivist püstloodis kaljusein . </s> <s> Autojuht viipab mõne meetri laiusele tumedale praole kaljuseinas ja teatab , et siit algab Antiloobi kanjon . </s> <s> Napisõnaliselt seletab ta , et ise kaasa ei tule . </s> <s> Mingu me omapead kanjoni lõpuni ja tulgu sama teed tagasi . </s> <s> Tema ootab meid tunni pärast samas paigas . </s> </p>
<p> <s> <hi rend="rasvane"> Valguse , vormide ja värvide kaleidoskoop </hi> </s> </p>
<p> <s> Avaus kaljuseinas on ruumika toa laiune , kuid väga kõrge . </s> <s> Sisse astudes on tunne kuidagi tuttavlik . </s> <s> Jah , muidugi , paik meenutab Piusa liivakoopaid Eestis . </s> <s> Sealgi on sarnaseid liivakivisse uuristatud võlvkaari . </s> <s> Kuid Piusa liivakoopad on inimeste , siinne looduse kätetöö . </s> <s> Erinevalt Piusa võlvide sümmeetrilistest vormidest on Antiloobi kanjoni omad väga korrapäratud . </s> <s> Kanjoni seinad koosnevad fantastilise kujuga peenematest ja jämedamatest liivakivisammastest . </s> <s> Sambad on läbi käinud otsekui taltsutamatu fantaasiaga kujuri käe alt . </s> <s> Nende pinnal on näha mitmesuguse sügavusega horisontaalseid uurdeid . </s> <s> Tihti kulgevad uurded spiraalikujuliselt ülalt alla . </s> <s> Nende järgi on Antiloobi kanjon saanud muide lisanimeks Korgitseri kanjon . </s> </p>
<p> <s> Kui liigume käiku pidi kalju sisemusse , ei mattu see täielikku pimedusse . </s> <s> Kusagilt nähtamatult kõrguselt immitseb põrandani veiklevat valgust , otsekui oleks sinna peidetud lambid . </s> <s> Teame , et see on siiski looduslik valgus . </s> <s> Kusagil mitmekümne meetri kõrgusel avaneb kanjoni ülaosa jõesängi põhja . </s> <s> Liigume õigupoolest jõe põhja all . </s> <s> Jõesäng peab olema kuiv , sest kanjonis tuiskab parajasti tuuleiilidega üles liiva . </s> <s> Tean eelnevalt loetust , et niisuguses seisundis peaks kanjon olema peaaegu aastaringi . </s> </p>
<p> <s> Kuid mõned korrad aastast täidavad paduvihmad jõesängi veega . </s> <s> Sellistel kordadel sööstavad tulvaveed kanjonini ja neelduvad siin paigas maa alla . </s> <s> Kanjoni laest sööstavad siis alla veejoad ja selle põhjas mäsleb sügav jõgi . </s> <s> Vesi väljub kanjonist kohas , kuhu jäi ootele meie teejuht , ja voolab edasi mööda jõesängi , kust olime autoga saabunud . </s> <s> Kümme kilomeetrit allavoolu suubub vesi viimaks Powelli järve . </s> <s> Mõne päeva pärast on vesi kadunud ja kanjon taas kuiv . </s> </p>
<p> <s> Meie ümber näha olev imeliste sammaste galerii on vooluvete sajanditepikkuse uuristustöö tulemus . </s> <s> Kordumatu vormi on neile andnud ülalt alla tormanud veemassid . </s> <s> Loodusefotograafile pakub see paik lõputuid võimalusi . </s> <s> Esiteks on kanjoni liivakivi suurte tooni- ja vormierinevustega . </s> <s> Teiseks valitsevad siin hämmastavad valgusolud . </s> <s> Päikesevalgus ei jõua kanjonisse otse . </s> <s> Ta murdub ja peegeldub kitsastes laepragudes korduvalt , enne kui ulatub kanjoni põhja . </s> <s> Valguse ja toonide mäng teiseneb siin pidevalt vastavalt sellele , kuidas muutub päikesekiirte langemisnurk . </s> <s> Kanjoni lõpust retke alguspunkti tagasi pöördudes leidsime eest hoopis teistsuguseid värve ja varje kui esmakordsel läbimisel . </s> <s> See alaline muutumine tuletab meelde lapsepõlves kogetud kaleidoskoobielamust . </s> <s> Keerad silma ees olevat toru vaid käenõksu võrra ja kohe on su ees teistsuguseks uuenenud pilt . </s> </p>
<p> <s> Antiloobi kanjonis kolmjala peale kinnitatud kaameraga aegvõtteid tehes saab arusaadavaks , miks see paik loodusepiltnikke kütkestab . </s> <s> Ta esitab fotograafile väljakutse . </s> <s> Kanjonis ei ole võimalik teha järjest kahte täpselt samasugust pilti . </s> <s> Isegi siis , kui pildistada täpselt sama paika , muutub selle ilme iga mõne minuti järel . </s> <s> Olen internetist lugenud , et Antiloobi kanjonis korraldatakse fotograafidele rahvusvahelisi pildistamise kursusi ja võistlusi . </s> <s> Muidugi on osavõtumaks pöörane . </s> </p>
<p> <s> Pean tunnistama , et ise pääsesin kanjonist välja tulles soolasest lisamaksust vaid üle noatera . </s> <s> Kui uuesti indiaanlasest autojuhi juurde jõudsime , nägi ta mu õlal kaamera kolmjalga , mida ma polnud jõudnud veel kokku panna . </s> <s> Seda kiirelt pilguga hinnates teatas navaho mees : “ Maksa 50 dollarit juurde ! ” </s> <s> Kolmjala välimuse põhjal tahtis ta mult saada professionaali lisatasu . </s> <s> Kuid oma suure Nikoni kaamera , millega pilte olin teinud , olin ma jõudnud juba kotti pista . </s> <s> Pihku oli jäänud vaid tilluke kompaktkaamerat . </s> <s> Heitnud järgneva pilgu sellele , hakkas mees naerma ja rehmas käega . </s> <s> Olin tema silmis õnneks tagasi langenud tavalise harrastuspildistaja seisusesse ning pääsesin tavahinnaga . </s> </p>
<p> <s> <hi rend="rasvane"> Kanjon on nõudnud inimohvreid </hi> </s> </p>
<p> <s> Taas päikesevalguses seistes tunnen , kuidas haihtub ängistustunne , mis pildistamiselevuse kõrval mind kanjonis viibides oli painanud . </s> <s> Käikudes olles ei saanud ma lahti kujutlusest , mis juhtuks siis , kui ülalt hakkaksid äkki alla pahisema veejoad . </s> <s> Kanjoni servi pidi üles ronides ennast päästa ei õnnestuks , sest need on liiga järsud . </s> <s> Kanjonist välja pageda kah ei jõuaks , sest vesi tõuseks liiga kiiresti . </s> <s> Kes tulvavete tulekul kanjonis juhtub olema , on sattunud surmalõksu . </s> </p>
<p> <s> Võrdlemisi hiljuti oli taoline kurbmäng siin tegelikult aset leidnud . </s> <s> Augustis 1997. aastal toodi Antiloobi kanjoni juurde 11 Prantsusmaa ja _veitsi turisti . </s> <s> Nende teejuhiks oli olnud teismeline navaho poiss . </s> <s> Ilm oli sajune ja teejuht palus turiste , et nood ohtlikuks muutunud kanjonisse ei siseneks . </s> <s> Kaugelt tulnud ja kalli fotovarustusega võõrad leidsid aga , et kohalikul poisikesel pole õigust neid kamandada . </s> <s> Nemad on maksnud ja tahavad selle eest ka midagi saada . </s> <s> Nad sisenesid kanjonisse . </s> <s> Indiaanipoiss jäi ootama kanjoni suudmesse . </s> <s> Poisi ohuaimdused olid õigustatud . </s> <s> Jõe ülajooksul olid parajasti kogunenud tulvaveed ja hakanud piki jõesängi liikuma . </s> <s> Kui mäslevad veehulgad kanjonini jõudsid , täitus see mõne minuti jooksul kümne meetri sügavuse veega . </s> <s> Pole võimalik teada , mida elasid läbi kanjonisse jäänud turistid . </s> <s> Ainus sündmuses ellujäänu oli indiaaninooruk . </s> <s> Kui ta nägi kanjonisuudmest välja sööstvat jõge , suutis ta oru kaljunukke pidi nobedasti üles ronides end tõusva vee eest päästa . </s> <s> Turistid uhtus veevool endaga kaasa . </s> <s> Ülejärgmisel päeval õngitseti nende surnukehad välja Powell'i järvest , kuhu vesi nad viimaks oli kandnud . </s> <s> Pärast seda sündmust on kanjoni omanikud kohapealseid ohutusnõudeid tugevasti karmistatud . </s> <s> Paduvihmade ajaks suletakse Antiloobi kanjon turistidele täielikult . </s> <s> Hoolega jälgitakse igapäevaseid ilmateateid . </s> <s> Isegi siis , kui taevas tõmbub vaid pilve ja hakkab tibutama , katkestatakse külastajate teekond tunnipealt . </s> </p>
<p> <s> Kui oleme oma retke lõpetamas , muutub meie alguses kidakeelsena püsinud navaho nooruk jutukamaks . </s> <s> Selgub , et turistidega suhteliselt karusel ümberkäimisel , mida oleme algusest peale kogenud , on mitmeid põhjusi . </s> <s> Oma jälje on jätnud muidugi mõne aasta tagune tragöödia . </s> <s> Sestpeale ohjatakse turiste endisest märksa rangemalt . </s> <s> Aga vist veelgi sügavama põhjuse , miks navahod ei taha kanjonit näha massiturismi paigana , reedab teejuht meile alles praegu . </s> <s> Antiloobi kanjon on tänaseni navahote pühapaik . </s> </p>
<p> <s> Pikka aega on navahotel õnnestunud põlist pühapaika hoida valgete eest täielikus saladuses . </s> <s> Alles ligi 70 aastat tagasi hakkas kohalike valgete seas levima kumu kummalise iluga paigast . </s> <s> Esialgu kolas kanjonis vaid üksikuid uudistajaid . </s> <s> Aga ligi 40 aasta eest paisus uudishimutsejate tulv nii suureks , et navahod olid sunnitud midagi ette võtma . </s> <s> Siis andis navahote hõimunõukogu Begay'de perekonnale ülesandeks võõraste käimine kanjonis oma kontrolli alla võtta . </s> </p>
<p> <s> Begay'de pere on suurpere , nagu navahotele tüüpiline . </s> <s> See koosneb 20 täiskasvanust ja lastest . </s> <s> Aastakümnetega on kanjoni külastajate arv üha kasvanud . </s> <s> Praegu sõidutavad pereliikmed turiste tipphooajal edasi-tagasi viie autoga . </s> <s> Turistide hulka püütakse vaos hoida kõrgelekruvitud külastushindadega . </s> <s> Sissepääsumaksudest kogunev tulu on nii suur , et pere muu tööga tegelema ei pea . </s> <s> Suur osa kasumist läheb muidugi hõimu ühiskassasse . </s> </p>
<p> <s> Antiloobi kanjonis korraldavad navahod oma pühatalitusi . </s> <s> Mõistagi on pääs tseremooniatele võõrastele keelatud . </s> <s> Kõige olulisem rituaal aastas toimub aprillikuus . </s> <s> See olla pühendatud kanjoni hingele . </s> <s> Talle tuuakse siis tänuohvreid . </s> <s> Muuseas , nagu jutustab meie retkejuht , palutakse siis ka seda , et kanjoni hing edaspidi samamoodi parajal määral külastajaid kohale meelitaks , kuid ka seda , et ta kohalejõudnute elu ei ohustaks . </s> </p>
<p> <s> <hi rend="kaldkiri"> HENDRIK RELVE ( 1948 ) on metsabioloogist rännumees . </hi> </s> </p></div2>
      </div1>
      <div1 type="ajakirjanumber">
        <head> Horisont 4 , 2002 </head>
        <div2 type="artikkel"><head> “ Oktoobripöörde saladus ” </head>
<p> <s> kogumik </s> </p>
<p> <s> Peterburi kirjastus Aleteia vene keeles </s> </p>
<p> <s> <hi rend="rasvane"> Kas Lenin oli saksa spioon ? </hi> </s> </p>
<p> <s> Eesti raamatuturu väiksus toob siia paratamatult vaid juhuslikke muukeelseid külalisi . </s> <s> Need võivad üksikeksemplaridena olla peidus teiste väljaannete vahel ja jääda tähelepanuta . </s> <s> Üks selline raamat sattuski hiljuti suisa juhuslikult kätte . </s> <s> See seisis alumise riiuli tagumises nurgas . </s> <s> Oma pealkirjaga lubas raamat avada Oktoobrirevolutsiooni saladuse ja määratleda Lenini osaluse Saksa-bolshevistlikus vandenõus . </s> <s> Ligilähedaselt samase pealkirjaga raamatuid ilmub viimasel ajal Venemaal hulgi ja laias laastus ei vääri 95 protsenti neist mingit tähelepanu , kuid üksikuid tasub lugeda . </s> <s> Kuidas siis sellises raamatutulvas orienteeruda ? </s> <s> Kindlasti võiks vaadata üllitavat kirjastust , ning antud raamatu ilmutanud Peterburi kirjastus “ Aleteia ” on valdavalt usaldust väärt . </s> </p>
<p> <s> “ Oktoobripöörde saladus ” tõstatab mitmeid intrigeerivaid küsimusi , muidugi mitte esimest korda ja esimesena . </s> <s> Kas Lenin oli Saksa agent ? </s> <s> Kas Saksamaa finantseeris bolshevikke ? </s> <s> Ehk kokkuvõtlikult - kas Oktoobrirevolutsioon oli Saksa salateenistuste sepitsus ja kätetöö ? </s> <s> Väljaande teeb huvitavaks asjaolu , et vastuseid nendele küsimustele ei anna mitte raamatu autor , vaid koostaja . </s> <s> “ Oktoobripöörde saladus ” sisaldab veel mõned ajad tagasi täiesti salajasi dokumente , peamiselt 1920. aastatel ilmunud artikleid ja mälestusi ning ligikaudu viiskümmend lehekülge kommentaare . </s> </p>
<p> <s> Paljudest asjadest , ka minevikusündmustes , kas sosistatakse või räägitakse ja jäädaksegi sosistama ja rääkima . </s> <s> Laias laastus kehtib see ka Lenini agendiks olemise kohta . </s> <s> Tegelikult aga ilmneb , et on üllatavalt palju konkreetseid dokumente , mis seda ühes või teises vormis agendiks olemise lugu kinnitavad ning neid võibki antud raamatust leida . </s> </p>
<p> <s> Sellest , et bolshevike rahastamises osalevad sakslased , kirjutasid mitmed vene lehed juba juulis 1917 , ajal millal kukkus läbi leninlaste võimuhaaramise esimene katse . </s> <s> Seega on nn sajandi provokatsioon köitnud ajaloolasi juba rohkem kui 80 aastat . </s> <s> Kui äsja ilmunud raamat oleks piirdunud vaid järjekordsete arutlustega skaalal “ oli agent - ei olnud agent ” , siis oleks ta vaevalt suutnud pakkuda midagi uut . </s> <s> Eriti selle mõistmiseks , mida enesest kujutasid bolshevismi ideaalid , kuidas enamlased mõistsid patriotismi ja internatsionalismi , kui kaugele nad olid võimu saavutamise nimel võimelised nihutama moraali ja eetika piiri . </s> </p>
<p> <s> Aluse Lenini ja tema võitluskaaslaste süüdistamiseks salajastes kontaktides sakslastega andis 16. </s> <s> Siberi laskurpolgus teeninud Dmitri Jermolenko ülestunnistus 1917. aasta aprillis . </s> <s> 1905. aasta revolutsioonilistes sündmustes aktiivselt osalenud Jermolenko sattus sakslaste kätte vangi 1914. aasta novembris ning pärast mõningat veenmist nõustus töötama nende heaks kuutasuga kaheksa tuhat rubla . </s> <s> Teda saidki Saksa kindralstaabi ohvitserid edaspidi kasutada ühe kanalina rahade transportimisel bolshevikele . </s> <s> See raha aga , nagu selgub raamatus toodud dokumentidest , oli väga suur . </s> <s> Kuigi Lenin ja tema lähedasemad võitluskaaslased eitasid nii 1917. aastal kui ka hiljem igasugust sakslastepoolset rahasüsti revolutsiooni läbiviimiseks , on mõned väiksemad ja poliitiliselt lühinägelikumad tegelased häbenemata nendest tagamaadest rääkinud . </s> <s> Sest sellise õilsa eesmärgi - nagu tsarismi kukutamine - elluviimiseks kõlbasid kõik vahendid . </s> <s> Alates ajast , kui pärast Teist maailmasõda sattusid ameeriklaste kätte tuhanded bolshevike ja Saksamaa varjatud suhteid avavad aruanded , kirjad , telegrammid ning nende dokumentide põhjal ilmus Läänes mitmeid artikleid ja raamatuid , muutusid paljud oletused bolshevike-sakslaste salaliidust ajalooliseks faktiks . </s> </p>
<p> <s> Veel üheks seigaks , millele “ Oktoobripöörde saladuses ” pühendatakse küllaltki palju ruumi , on nn plombeeritud vaguni lugu . </s> <s> See on vagun , milles Lenin ja tema kaaslased alustasid oma teekonda Shveitsist , läbisid Saksamaa , Rootsi ja Soome ning 1917. aasta aprillis jõudsid Petrogradi . </s> <s> Sakslaste Idarinde staabi ülema M. Hofmani meenutuste järgi teostati Lenini vedu läbi Saksamaa Petrogradi selleks , et “ veelgi kiiremini hävitada ja mürgitada Vene armee moraal ” . </s> <s> Mida aga tähendas tol ajal Lenini saabumine linna , seda kirjeldab väga täpselt Lev Trotski : “ Kui plombeeritud vagun poleks 1917. aasta märtsis sõitnud läbi Saksamaa , kui Lenin poleks seltsimeeste grupiga , ning mis on veelgi tähtsam , oma tegude ja autoriteediga saabunud aprilli alguses Petrogradi , siis Oktoobrirevolutsiooni - mitte üldiselt , nagu meil armastatakse targutada , vaid seda revolutsiooni , mis toimus 25. oktoobril vana stiili järgi - poleks ilmaski toimunud ” . </s> <s> Nii et Saksa salateenistus , organiseerides Lenini kodumaale , lõi olulise eelduse võiduka revolutsiooni toimumiseks . </s> <s> Kas Saksamaa luurajad ja poliitikud aga suutsid ette näha kõiki neid tulemusi , milleni nende korraldatud operatsioon mõne aja pärast viib , on hoopis teine küsimus . </s> </p>
<p> <s> Loomulikult ei tasu arvata , et just see raamat suudab anda kõigile käsitleva valdkonna küsimustele lõplikke vastuseid . </s> <s> Kuid seda ei tasugi oodata , sest ajaloo võlu selles seisnebki , et andes osale küsimustest vastuseid , sünnitab ta koheselt uusi küsimusi juurde . </s> </p>
<p> <s> Ning veel üks mõte , mis “ Oktoobripöörde saladusi ” lugedes pähe tuli . </s> <s> Kas bolshevike ja Saksamaa revolutsioonieelsetes erisuhetes ei peitu mitte Stalini 1930. aastate lõpu välispoliitika alateadliku maailmamõistmise osaline seletus ? </s> </p>
<p> <bibl> <author> <s> <hi rend="kaldkiri"> David Vseviov </hi> </s> </author> </bibl> </p></div2>
      </div1>
      <div1 type="ajakirjanumber">
        <head> Horisont 4 , 2002 </head>
        <div2 type="artikkel"><head> Sõjamasinate maailm </head>
<p> <bibl> <author> <s> Hannes Walter </s> </author> </bibl> </p>
<p> <s> <hi rend="rasvane"> Eesti soomusväe kõige pikaajalisem juht kolonel Jaan Lutsar kirjutab sissejuhatuses oma soomusautosid käsitlevale raamatule : “ Lahingu kui sõja üksiku episoodi eesmärgiks on anda vaenlasele surmavaid hoope , ise neid saamata … Selle protsessi momentides tulebki otsida lahingmasinate loomise ideed … ” </hi> </s> </p>
<p> <s> Klassikaliseks esimeste teadaolevate sõjavankrite hulgas võib pidada Assüüria sõjavankri hilisemat tüüpi . </s> <s> Sellel olid mehekõrgused rattad , mis tõstsid 4-liikmelise meeskonna piisavalt kõrgele , et lasta nooli üle kolme kaitsetekkidega kaetud veohobuse peade . </s> <s> Tugeva konstruktsiooniga puust vanker kaitses meeskonda rinna kõrguseni . </s> <s> Vankrisse siseneti tagaosas oleva ukse kaudu , mis oli väljastpoolt kaitstud pikkade naeltega . </s> <s> Vankri raskuspunkt oli viidud nii ette , et hobused ehmudes ei saanud tagajalgadele tõusta isegi siis , kui meeskond jalastus . </s> <s> Meeskonna turvis algas vöö kõrguselt . </s> <s> Meeskonnas oli neli inimest - hobuseajaja ( vankri juht ) ja vibukütt tema kõrval , ülejäänud kaks meeskonnaliiget olid relvastatud peale vibu veel viskeodade ja sõjakirvestega . </s> <s> Nemad pidasid jalavõitlust koos jalaväega , kui vankrite rünnak oli vastase read segi löönud . </s> <s> Vankri juht ja vibukütt jäid kaitsma vankrit . </s> <s> Määrustik keelas vastase rindesse tungimise enne , kui seal valitseb täielik segadus ja paanika , et mitte kaotada sõjavankreid . </s> <s> Sõjavankrite meeskond oli hoolikalt valitud armee eliit ja neil oli keskne osa Assüüria võitudes . </s> </p>
<p> <s> <hi rend="rasvane"> Sõjariistast iluasjaks </hi> </s> </p>
<p> <s> Egiptuse sõjavankrid olid Assüüria omadest tunduvalt kergemad . </s> <s> Neid vedas üksnes kaks kaitsmata hobust . </s> <s> Vankrid olid tagant avatud ja küljed kaitsesid 2-mehelist meeskonda vaid põlvini . </s> </p>
<p> <s> Pärslased astusid sammu edasi ja konstrueerisid vastase kaitseliini läbimurdmiseks mõeldud raske sõjavankri . </s> <s> Pärsia sõjavankritel olid eriti massiivsed rattad ja need varustati pikkade nugadega . </s> <s> Eest kaitses vanker 2-mehelist meeskonda vööni , külgedelt põlvini . </s> <s> Vastase kaitse murdmine õnnestus niisuguste vankritega siiski vaid nõrga moraali ja väljaõppega vaenlase puhul . </s> <s> Makedoonia Aleksandri faalanks osutus Pärsia sõjavankritele praktiliselt murdmatuks . </s> </p>
<p> <s> Kreeka armees kasutati Egiptuse tüüpi kergeid sõjavankreid , kuid nende taktikaline roll oli lisaks noolte külvamisele ka operatiivvaru kiire toimetamine ohustatud kohta . </s> <s> Sõjavankrite tähtsus polnud kunagi suur ning pärast Philippos II reforme jäi sõjavanker vaid dekoratiivseks sõiduriistaks paraadidel ja olümpiamängudel . </s> <s> Roomas olid sõjavankrid samuti üksnes iluasjad paraadidel . </s> </p>
<p> <s> <hi rend="rasvane"> Barbarite briljantne koostöö </hi> </s> </p>
<p> <s> Rooma kroonikates leidub andmeid ka roomlaste vastu sõdinud gallialaste sõjavankrite kohta . </s> </p>
<p> <s> Gaius Julius Caesar kirjeldab põhjalikult brittide sõjavankreid ja nende kasutamise printsiipe . </s> <s> Britid sööstsid ootamatult vastase rinde ette , külvasid selle üle noolte ja viskeodade rahega ning asusid siis kohe jalastunult lähivõitlusse . </s> <s> Vankrijuhid hoidsid vankreid rinde taga nii , et vajadusel sai jalastunud meeskond kiiresti vankrile naasta ja lahkuda . </s> <s> Jalavägi järgnes vankritele kiiresti ja taktikaline koostöö oli Caesari hinnangul briljantne . </s> </p>
<p> <s> Britid ründasid sõjavankrite abil ootamatult ka vastase rännakkolonne . </s> <s> Samuti kasutasid nad sõjavankreid vastase tagalabaaside ja reservide hävitamiseks . </s> <s> Kui ülesanne oli sooritatud , lahkuti kiiresti . </s> </p>
<p> <s> Taandumisel hoidsid britid järelväe juures sõjavankrite üksusi , mis andsid sobival maastikul ja hetkel vastulööke , viivitades nii jälitamist . </s> <s> Sellisel juhul toimisid sõjavankrid koos ratsaväega . </s> <s> Ka siin hindab Caesar taktikalist koostööd eeskujulikuks ning mainib , et brittide vankrimeeskonnad olid erakordselt vilunud nii tehniliselt kui ka taktikaliselt . </s> </p>
<p> <s> <hi rend="rasvane"> Pole midagi uut siin päikese all </hi> </s> </p>
<p> <s> Antiikajal töötati välja ja rakendati niisiis juba praktiliselt kõiki neid printsiipe , millele tugines soomusautode kasutamine 20. sajandil . </s> <s> Ainsaks muutuseks oli tehniline progress . </s> </p>
<p> <s> Keskajal kaotas sõjavanker peaaegu igasuguse tähtsuse , kuna soomusrüüs ratsanik oli ise osalt nagu lahingumasin . </s> <s> Soomus pakkus individuaalselt seda kaitset , mida antiikajal andis sõjavanker võitlusüksusele . </s> <s> Tulirelva kasutuselevõtt ja areng tekitas aga 14.-15. sajandi vahetuseks olukorra , kus reaalselt kaitsev soomus pidanuks olema juba nii raske , et hobune seda enam kanda poleks suutnud ja soomusratsanik polnuks võimeline kätt ega jalga liigutama . </s> <s> Selline olukord tõi unustuse hõlmast välja sõjavankri idee . </s> </p>
<p> <s> <hi rend="rasvane"> Geniaalne tshehh </hi> </s> </p>
<p> <s> Keskaja ja renessansi piiril , mil tulirelvad olid juba kasutusel , ent veel suhteliselt nõrga läbilöögijõuga , elas oma ajas geniaalne tshehh Jan Zhizhka . </s> <s> Hussiitide sõdade ajal ( 1419-1437 ) tõusis ta hussiitide armee hetmaniks ehk ülemjuhatajaks . </s> <s> Kuna valdavalt jalameestest koosnev hussiitide vägi oli jõuetu katoliiklaste raske ratsaväe ees , tuli leida mingi muu lahendus kui seda oli traditsiooniline välilahing . </s> <s> Selline lahendus leitigi - esmakordselt pärast antiikaega võeti massiliselt kasutusse sõjavankrid . </s> <s> Hussiitide sõjavankrid olid ühtse konstruktsiooniga , kaheteljelised , valmistatud tugevatest puuplankudest . </s> <s> Vankrite külgedel olid laskeavad ja need olid allalastavad , kui vankrid moodustasid ringikujulise välikindluse “ Wagenburgi ” . </s> <s> Sel juhul viidi lahtirakendatud hobused vankerlinnuse keskele ja vankrid kinnitati tugevate kettidega üksteise külge . </s> <s> Tavaliselt oli vankris 18-20 meest , igaüks kindla ülesandega . </s> <s> 10 vankrit moodustasid kümmekonna oma juhiga . </s> <s> Kümmekonna peale oli kaks suurtükiga varustatud vankrit . </s> <s> Kõik vankrid allusid ühele hetmanile . </s> <s> Tipphetkel , 1431. aastal , oli hussiitide väes 50 000 jalameest , 5000 ratsameest ja 3000 sõjavankrit 600 suurtükiga . </s> </p>
<p> <s> <hi rend="rasvane"> Ikka Leonardo </hi> </s> </p>
<p> <s> Tulirelvade arenedes asuti otsima sõjavankrile uusi lahendusi . </s> <s> Ühiseks tehniliseks uuenduseks oli see , et vankrid konstrueeriti nüüd valdavalt 2-teljelisena ja veohobused püüti paigutada vankri sisse , kus neid sai kaitsta vastase tule eest . </s> <s> Suurem osa toonastest projektidest jäid kui kurioosumid paberile või siis ehitati nad küll valmis , aga neil puudus reaalne lahinguline väärtus . </s> </p>
<p> <s> Omaette peatüki sõjavankrite konstrueerimise ajaloos moodustab Leonardo da Vinci tegevus . </s> <s> Ta alustas mitmesuguseid tiirlevaid hävitusvahendeid kandvate vankrite loomisest , mille nõrkuseks oli aga hobuste ja nende juhi kaitsmatus vastase tule eest . </s> <s> Pole teada , kas neist vankritest ühtki valmis ehitati , tõenäoliselt mitte . </s> <s> Sammuks edasi oli kuue soomusega kaitstud hobuse poolt tõugatav sõjavanker , mille esiosas asus oganuiast taraan ja meeskond oli relvastatud tulirelvadega , mille jaoks vankri seintes olid laskeavad . </s> <s> Ka selle leiutise realiseerimise kohta ei ole tõendeid . </s> </p>
<p> <s> Hiljemalt aastal 1482 , nagu selgub ühest Leonardo da Vinci kirjast , tegeles ta juba täiesti kinnise sõjavankri ideega . </s> <s> See UFO-t meenutav leiutis liikus neljal rattal inimjõul ja võimaldas soomusega kaitstud meeskonnal tuld anda 360 kraadi ulatuses . </s> <s> Üksnes puitkaitse hülgamise põhjuseks oli tulirelvade üha kasvav läbilöögi võime . </s> <s> Sõjamasin jäi siiski paberile . </s> </p>
<p> <s> Saksa leidur B. Holtzschurer seevastu ehitas 1558. aastal valmis sõjavankri , mis hammasrataste abil inimjõul liikus ja oli kuusnurkse kujuga , materjaliks massiivsed tammeplangud . </s> <s> Vankri kõigil külgedel olid laskeavad suurtükkide ja arkebuuside või musketite jaoks . </s> <s> Sõjavanker nõudis kõva ja tasast pinnast ning liikus ka siis oma suure kaalu tõttu väga aeglaselt , vajades jala- ja ratsaväe katet . </s> <s> Sisuliselt oli tegu liikuva välikindlusega . </s> <s> Sakslased ehitasid ka palju lihtsamaid ja kergemaid inimjõul liikuvaid paksudest plankudest sõjavankreid , mida jalavägi reaalselt kasutas . </s> </p>
<p> <s> Renessansiaega kuuluvad ka esimesed katsed amfiibsõjavankri ehitamiseks , mis jäi siiski kuriositeediks . </s> </p>
<p> <s> Mida enam arenesid tulirelvad , seda tugevam pidi olema sõjavankri soomus . </s> <s> See omakorda suurendas vankri kaalu ja nõudis rohkem veohobuseid või mehhanismi käitavaid inimesi . </s> <s> Kõnealune asjaolu suurendas sõjavankrit omakorda . </s> <s> Viimaks jõuti ummikusse ja 16. sajandi lõpus soikusid otsingud sõjavankri osas terveks sajandiks , kuni Inglise füüsik James Watt 1765. aastal aurumasina leiutas . </s> </p>
<p> <s> <hi rend="rasvane"> Aurumasinaajastu </hi> </s> </p>
<p> <s> Revolutsiooniks tehnika ajaloos oli niisiis aurumasina leiutamine - uue liikumapaneva jõu teke tõstis taas huvi sõjamasinate arendamise vastu . </s> </p>
<p> <s> Prantslaste veendumuse kohaselt on nüüdisaegse soomusväe isa insener Nicolas Joseph Cugnot , kes konstrueeris 1769. aastal maailma esimese aurumootoriga maanteesõiduriista . </s> <s> Idee leidis järgmisel aastal rahastamist Prantsuse valitsuse poolt ja veduk ehitatigi valmis . </s> <s> Selle kiiruseks oli 4 km/h ja iga 20 minuti tagant pidi sõiduriist peatuma , et 15-20 minutit auru “ üles ajada ” . </s> <s> Otseselt soomusauto eelkäijaks seda veovahendit siiski pidada ei saa . </s> </p>
<p> <s> Inglaste veendumuse kohaselt projekteeris ajaloo esimese aurumootoriga soomusauto Briti leidur James Cowen 1855. aastal . </s> <s> Ta ehitas oma suurtükkidega relvastatud ja muistse Pärsia mälestusena ka vikateid kandva riistapuu isegi valmis , ent Briti valitsus loobus seda tellimast . </s> </p>
<p> <s> Teise Inglise-Buuri sõja ajal , 19.-20. sajandi vahetusel , kasutasid inglased kummatigi algeliselt soomustatud “ Fowler ” aurutraktoreid , et kaitsta oma varustuskolonne buuride üllatusrünnakute vastu . </s> <s> Inglaste prioriteeti soomusauto loomisel tunnustavad üldreeglina ka teised maad . </s> </p>
<p> <s> Ameeriklased on siiski veendunud , et esimese sõjalise soomusmasina ehitas Ameerika kodusõja ajal lõunaosariiklane Charles S. Dickinson , kelle projekti järgi valmis suurtükiga varustatud aurutraktor , mis aga kunagi lahingusse ei jõudnud . </s> </p>
<p> <s> Pikapeale algne vaimustus vaibus . </s> <s> Aurumootori puuduseks olid liiga suured gabariidid . </s> <s> Aurujõul liikuvad soomusautod jäid katsetuste tasemele ning neid ei toodetud üheski riigis seeriaviisi . </s> <s> Kolonel Jaan Lutsar tõdeb oma uurimuses : “ Tõsise lahenduse leidis lahingmasinate probleem plahvatusmootori tekkimisega . </s> <s> Tarvitades bensiinimootorit jõuallikana , on vastavale soomustatud lahingmasinale võimalik nõutavat kiirust anda , mille tõttu need relvad praeguseaja lahingväljal juba tähtsat osa etendavad . ” </s> </p>
<p> <s> <hi rend="rasvane"> Soomusautode virrvarr </hi> </s> </p>
<p> <s> Üldlevinud seisukoha järgi konstrueerisid sisepõlemismootori Saksa insenerid Gottlieb Daimler ja Carl Friedrich Benz , kes teineteisest sõltumatult jõudsid sama lahenduseni aastail 1885/86 , ehitades praeguse auto prototüübid . </s> </p>
<p> <s> Esimese bensiinimootoriga soomusauto konstrueeris ameeriklaste veendumuse kohaselt leidur E. J. Pennington aastal 1896 , kuid seda ei ehitatud kunagi valmis . </s> <s> 1898. aastal paigutas USA kolonel Royal P. Davidson “ Colt ” kuulipilduja sisepõlemismootoriga sõidukile “ Dureya ” , mis algselt oli kolme- , hiljem neljarattaline . </s> <s> Sõiduk suutis kanda nelja meest ning soomusplaadiga kaitstud “ Colt ” kuulipildujat koos 5000 padruniga . </s> <s> Seda sõiduriista soomusautoks nimetada oleks siiski liialdus . </s> </p>
<p> <s> Briti insener Frederick R. Simms ehitas 1896. aastal umbes samasuguse sõjamasina , asetades “ Maxim ” kuulipilduja neljarattalisele sõidukile , mille ainsaks soomuseks oli kuulipilduja soomusplaat . </s> <s> Avalikult esitleti sõjamasinat esmakordselt aastal 1899 Richmond Parkis nimetusega “ Motor Scout ” ehk motoriseeritud luuraja . </s> <s> Too insenerimõte ei viinud aga soomusautoni , vaid Esimese maailmasõja ajal Briti armees esimesena relvastusse võetud kuulipildujaga varustatud külgkorviga mootorrattani , mida kasutati luures . </s> </p>
<p> <s> Simms ehitas oma ideed arendades 1902. aastal “ Motoriseeritud sõjaluuraja ” ( <hi rend="kaldkiri"> Motor War Scout </hi> ) . </s> <s> Sõjamasin meenutas kummulikeeratud paati . </s> <s> Ülalt lahtise soomuki relvastuseks oli “ Maxim ” automaatkahur ja kaks kuulipildujat . </s> <s> Kiirusega 16 km/h liikunud soomuk oli määratud neljale meeskonnaliikmele , kuid see kõlbas ka soomustransportööriks , suutes vedada 12 jalaväelast . </s> <s> Seeriatoodangusse see ajaloo esimene soomustransportöör paraku ei jõudnud . </s> </p>
<p> <s> Prantsusmaal ehitas firma Chasson , Girardot &amp; Voigt mudeli CGV , mida esitleti 1902. aastal Pariisi motonäitusel . </s> <s> Auto tagaosas oli terasplekist pealt avatud ümmargune torn ja selles soomusplaadiga kaitstud “ Hotchkiss ” kuulipilduja . </s> <s> Autojuhti ja kõrvalistujat ei kaitsnud aga üldse miski , mistõttu Prantsuse armee loobus masinast pärast katsetusi . </s> <s> Päriselt auto siiski ei kadunud , sest Türgi tellimusel valmistati 1909. aastal neli selle moderniseeritud varianti . </s> </p>
<p> <s> Prantslased ei jätnud jonni ja ehitasid 1904 uue , üleni soomustatud masina , mis kaalus kolm tonni ja liikus kiirusega kuni 45 km/h . </s> <s> Autol olid täiskummid ja varustusse kuulusid ka kiirsillad süvendtõkete ületamiseks . </s> <s> Kuulipilduja paiknes pöördtornis . </s> <s> Valmistati kaks prototüüpi , millised armee ostis pärast testimist aastal 1906 ning saatis ühe Marokosse . </s> <s> Teine müüdi Venemaale , kus see oli esimeseks soomusmasinaks . </s> <s> Venelased vaimustusid uuest relvast ja tellisid neid kümme tükki juurde . </s> <s> 1909. aastal pidas Saksa valitsus kahtlaste juriidiliste põhjendustega kaks niisugust masinat kinni ja testis neid oma manöövritel . </s> <s> CGV on ajaloo esimene seeriaviisil toodetud soomusauto . </s> <s> Konservatiivne Prantsuse väejuhatus võttis soomusauto ametlikult relvastusse alles 1914. aastal </s> </p>
<p> <s> Motoentusiast kapten Genty varustas aastail 1904-1911 mitu firmade Panhard &amp; Levassor ja Clement Bayard autot kuulipildujaga . </s> <s> Neid kasutati Marokos ning katsetati metropolis , kuid soomusauto see polnud , pigem praeguste <hi rend="kaldkiri"> commando </hi> -autode eelkäija , milliste tuntuimaks esindajaks on vahest Landrover MRCV ( <hi rend="kaldkiri"> Multi Role Combat Vehicle </hi> ) . </s> </p>
<p> <s> Austrias ehitas Paul Daimler 1904 esimese neljarattaveoga maastikusoomusauto Austro-Daimler . </s> <s> Masinale nähti ette 3-meheline meeskond ja see oli relvastatud “ Maxim ” kuulipildujaga pöördtornis , kuhu hiljem paigutati teine kuulupilduja lisaks . </s> <s> Terasplekk oli vaid kolm millimeetrit paks , masina kiirus maanteel kuni 45 km/h . </s> <s> Autot katsetas Saksa armee 1905. ja Austria-Ungari armee 1906. aastal , kuid seeriatoodangusse seda ei lastud . </s> <s> Väejuhatuse umbusk nii Austrias kui Saksamaal tingis selle , et Keskriigid läksid aastal 1914 ilmasõtta ilma soomusauto kui relvaliigita . </s> </p>
<p> <s> Soomusauto olid kummatigi mõlemas armees olemas . </s> <s> Saksamaal näiteks sai selleks 1906. aastal Eberhardt'i poolt katsetatud prototüübi baasil loodud masin . </s> <s> Tegu oli üleni soomustatud autoga , mille tornis paiknes õhutõrjekahur , mida sai kasutada ka maamärkide vastu . </s> <s> Suureks puuduseks oli see , et torn ei pööranud . </s> </p>
<p> <s> Saksamaal katsetati 1906. aastal esimesena ka kergelt soomustatud staabiautot . </s> </p>
<p> <s> <hi rend="rasvane"> Praktilised itaallased ja teoreetilised ameeriklased </hi> </s> </p>
<p> <s> Soomusautode konstrueerimise algaegadel otsiti tehnilisi lahendeid lahus taktikalistest vajadustest . </s> <s> Esmakordselt formuleeris soomusauto kui ratsaväe toetaja idee juba mainitud USA kolonel Davidson aastal 1903 , esitades vastava raporti Ameerika armeekomandörile . </s> <s> Ratsarügemendi lülis nägi ta ette kuulipildujaga varustatud luureautosid , millisena esitles 1909 “ Cadillaci ” baasil loodud masinat . </s> <s> Aasta hiljem relvastas ta kaks “ Cadillaci ” õhutõrjekuulipildujatega “ Colt ” , sest toona olid ohuks õhulaevad . </s> <s> 1911 varustati masin helgiheitjate ja raadioga . </s> <s> Autod sooritasid edukalt välikatsed ja neid tellis Guatemala armee neli eksemplari . </s> <s> Davidson jätkas katseid ja ehitas “ Cadillaci ” baasil luureautole ja õhutõrjeautole lisaks väliköögi ning sanitaarauto . </s> </p>
<p> <s> Inglismaal kasutas merejalavägi 1906. aastal manöövritel “ Ivel ” ratastraktorite soomusvarianti välisuurtüki vedukina . </s> <s> Selle valmistas Newcastle'i firma Sir Armstrong Whitworth , masina autoriks oli insener Walter Gordon Wilson . </s> <s> Saatuse irooniana ehitas Armstrong Venemaa tellimusel 1913. aastal täielikult suletud soomusauto , mille kuulipilduja asus ümartornis . </s> <s> Briti armee seda ei tellinud . </s> </p>
<p> <s> Maa , kus sündis soomusauto kui relvaliik ja esimene tõeliselt nüüdisaegse lahendusega soomusauto , mille siluett jäi suundaandvaks järgmiseks veerandsajandiks , oli hoopiski Itaalia , mis 20. sajandi algul polnud sugugi insenertehnilise mõtte lipukandja . </s> <s> 1911 astus Itaalia sõtta Türgi vastu , omades Liibüa sõjatandril oma aja kohta enneolematult tugevat motoriseeritud “ Fiat ” veokite üksust . </s> <s> Neile lisandus Milano autoklubi poolt kingitud soomusauto “ Isotta Fraschini ” . </s> </p>
<p> <s> Niisiis oli Esimese maailmasõja eelõhtuks nii soomusautode tehniliste omaduste kui ka nende kasutamiskogemuste osas kõige kaugemale arenenud Itaalia . </s> <s> Ameerika Ühendriikides seevastu olid paika pandud soomusautode kasutamise teoreetilised põhimõtted . </s> </p>
<p> <s> <hi rend="kaldkiri"> HANNES WALTER ( 1952 ) on Laidoneri Muuseumi direktor , dr : phil </hi> </s> </p></div2>
      </div1>
      <div1 type="ajakirjanumber">
        <head> Horisont 4 , 2002 </head>
        <div2 type="artikkel"><head> <s> Kosmoseimpeeriumi sõjamasinad . </s> <s> Kus lõpeb tegelikkus ja algab fantaasia ? </s> </head>
<p> <hi rend="rasvane"> <s> Inimene on välja mõelnud igasuguseid tehnikaimesid ja sõjamasinaid . </s> <s> Aga kas kunagi on reaalsuses püütud ehitada ka mingit sammuvat sõjamasinat - umbes niisugust , nagu viimasel ajal taas laineid lööva George Lucase filmi “ Tähtede sõda ” impeeriumi monstrumid ? </s> <s> Euroülikooli professorit JAAN LAASi küsitles KÄRT JÄNES-KAPP . </s> </hi> </p>
<p> <s> Kui vastata lühidalt ja improviseerivalt , siis minu teada ei ole arukas tehnikareaalsuses täistehislikke sammuvaid sõjamasinaid - umbes niisuguseid , nagu George Lucase filmis - seni ehitada püütud . </s> </p>
<p> <s> <hi rend="rasvane"> Võib-olla peaks täpsustama , kuidas tehnikateadus üldse defineerib sõjamasinat ? </hi> </s> </p>
<p> <s> Mõiste <hi rend="kaldkiri"> masin </hi> all üldisemalt peetakse silmas peamiselt mehaanilist liikumist rakendavat seadet , mis muundab energiat , tööobjekte või informatsiooni , et inimese kehalist ja vaimset tööd asendada või kergendada . </s> <s> Sõjamasin on niisiis seade , mis aitab inimese kehalisi ja vaimseid pingutusi kergendada , rakendades seejuures mehaanilist liikumist energia ja “ tööobjektide ” sihi- ja eesmärgipäraseks muundamiseks - see tähendab teiste inimeste tapmiseks . </s> </p>
<p> <s> Sedalaadi sammuvate , jooksvate ja tormavate sõjamasinate loomiseks ja vähem või rohkem edukaks rakendamiseks on tehnikavallas palju vaeva nähtud ning oma aja kontekstis ka lausa hirmuäratavaid tulemusi saadud . </s> <s> Meenutame , et õige pea pärast ratta leiutamist ja kasutuselevõttu Sumeris ( umbes 5500 aastat tagasi ) töötati välja ja rakendati tollastel lahinguväljadel edukalt sõjavankreid-kaarikuid . </s> <s> Need olid harilikult kaherattalised , neid vedasid kaks või koguni neli veolooma ehk hobust ning need kandsid 2-3 erinevate ülesannetega sõdalast ( üks juhtis kaarikut , teine laskis lendu nooli ja/või loopis odasid , kolmas keerutas kaigast ) . </s> <s> Pole kahtlust , et need olid omal ajal väga tõhusad sammuvad , aga samas ka veerevad ja tormavad sõjamasinad . </s> </p>
<p> <s> Ratsutamisoskuse arengu ja laialdasema levimise tõttu hakkas sõjavankritehnoloogia juba ammu enne meie ajaarvamise algust taanduma . </s> <s> Aastail 900-800 eKr arendasid sõjamasinaid edukamalt assüürlased . </s> <s> Nende piiramistornid ja rammimisseadmed olid ehitatud juba kolmele või enamale rattapaarile . </s> <s> Viskemasinate kasutuselevõtuga 400 aasta paiku eKr kiirenes mitmesuguste sõjapidamisvahendite areng oluliselt . </s> <s> Sõjamasinate areng seostus tollest ajast alates üha rohkem ratta kasutamisega - näiteks roomlased paigutasid kergemaid viskemasinaid veetavatele alustele ja kasutasid neid ka lahtistel lahinguväljadel . </s> </p>
<p> <s> <hi rend="rasvane"> Ratas tundub olevat oluline leiutis ka sõjanduse seisukohalt ? </hi> </s> </p>
<p> <s> Loomade kande- ja veojõud koos ratta mitmekesiste tehniliste võimaluste rakendamisega jäi kuni 20. sajandi alguseni kogu maismaal rakendatava sõjatehnika aluseks . </s> <s> Siinkohal väärib rõhutamist , et ratas on täielikult tsivilisatsiooni produkt - loodusest seda juba ei leia . </s> <s> Aga nii mõnelgi puhul oleks see ka looduses väga nutikas ! </s> <s> Miks loodus ei ole ratta peale tulnud või rattaprintsiipi rakendanud , seda on püütud põhjendada mitmeti - rattad ei saa kasvada , pöörlemisel ümber telje ei ole võimalik orgaaniline side ja ainevahetus peremeesorganismiga jne. </s> </p>
<p> <s> <hi rend="rasvane"> Sõjaratsut näeb tänapäeval siiski vaid ajaloofilmides , tulevikufantaasiates tal tavaliselt kohta pole ? </hi> </s> </p>
<p> <s> Loomade kande- ja veojõu kasutamine sõjatehnikas on kogu 20. sajandi vältel kiiresti kahanenud . </s> <s> Asemele on tulnud võimsamad ja paremini juhitavad energiaseadmed - väga erineva ehitusega mootorid . </s> <s> Vähehaaval on ka ratas kui mehaanilise sõjatehnika baaselement hakanud oma domineerivat kohta kaotama . </s> <s> Uuemad bioonika ja robottehnika lahendused pakuvad perspektiivis juba ka mitmesuguseid sammuvaid ja hästi tasakaalus püsivaid roboteid , mida loodetakse kindlasti rakendada esmajärjekorras just sõjamasinatena . </s> </p>
<p> <s> Tehnika ja sõjatehnika areng toimub tänapäeval väga paljudes suundades ja väga paljusid tehnikaharusid ühendavalt . </s> <s> Tehnikateaduse allharude pisutki üksikasjalikum nimekiri ulatub tänapäeval tublisti üle saja . </s> <s> Paljude oluliste ja arengut määravate tehnikateaduse allharude nimetusedki on enamikule inimestest tundmatud ja võõristust tekitavad , nende tutvustamine ja selgitamine on jäänud tagaplaanile . </s> </p>
<p> <s> Samas ei ole aga sammuvad sõjamasinad ja pildiefektne robottehnika tehnikasaavutuste hulgas praegu ega ka tulevikus kaugeltki kõige määravamad ja kõige laialdasemat ulmelist populariseerimist nõudvad tehnikaharud . </s> <s> Menufilmide kaudu ja nende abil on need vaid kõige nähtavamale kohale istutatud . </s> <s> Küllap kuluks ära näidata võitlevate sõjamasinate leegionide kõrval laiemalt ka tehnika arendamise ja rakendamise reaalseid prognostilisi piirjooni . </s> <s> Seda võiks teha tänapäeva maailma sotsiaalse arengu ja eluolu taustal . </s> <s> Arvan , et meie nüüdisaegse tipptehnika ja reaalmaailma kontrastid oleksid hästi tabatuna üsnagi vapustava fantaasia- ja pildijõuga . </s> </p></div2>
      </div1>
      <div1 type="ajakirjanumber">
        <head> Horisont 4 , 2002 </head>
        <div2 type="artikkel"><head> Suvi toob päikeseallergia ohu </head>
<p> <bibl> <author> <s> Maigi Eisen , Sirje Kaur </s> </author> </bibl> </p>
<p> <hi rend="rasvane"> <s> Päikesekiirguse täpsem toime inimese nahasse on selgunud viimaste aastakümnete jooksul . </s> <s> Enamik uurimistöödega omandatud teadmistest räägib selle poolt , et liigne ultraviolettkiirgus on inimesele kahjulik . </s> <s> Ja on selgunud , et päikesevalguse suhtes võib olla koguni ülitundlik . </s> </hi> </p>
<p> <s> Nahk kujutab endast esmast kaitseliini keskkonnamõjutuste , sealhulgas päikesekiirguse vastu . </s> <s> Umbes 5 protsenti nahale sattunud ultraviolettkiirgusest ( UVK ) peegeldub nahalt tagasi , ülejäänu kandub edasi nahka . </s> <s> Naha punetus ja sellele järgnev päevitus ei ole ainukesed terve naha reaktsioonid päikesevalgusele . </s> <s> Ultraviolettkiirgus põhjustab ka naha sarvkihi paksenemise , rahhiidi eest kaitsva D-vitamiini sünteesi ning rohkelt immunoloogilisi muutusi naha rakkudes . </s> </p>
<p> <s> Päikeselt lähtuv UVK jaotatakse kolmeks - UVC- , UVB- ja UVA-osaks . </s> </p>
<p> <s> <hi rend="rasvane"> UVC </hi> ( 200-290 nm ) on kõige tugevama vähki tekitava toimega päikesespektri osa . </s> <s> Õnneks ei jõua need kiired maapinnani , sest lühemad kui 300 nm kiired hajuvad atmosfääri osoonikihis . </s> </p>
<p> <s> <hi rend="rasvane"> UVB </hi> -kiired ( 290-320 nm ) tungivad marrasknahka ( naha pindmine osa ) ja pärisnaha ülemistesse kihtidesse , tekitavad päikesepõletust , päevitust ja naha sarvkihi paksenemist . </s> <s> Ultraviolettkiirguse toimel võib pindmine osa nahast pakseneda kuni kuus korda . </s> <s> UVB-l on umbes 1000 korda tugevam päikesepõletust tekitav toime kui veel pikematel UVA-kiirtel . </s> <s> UVB-kiired on osoonikihti läbiva päikesekiirguse kõige olulisem nahavähki soodustav osa ning päikese toimel ilmnevate naha vananemisnähtude ehk nn fotovananemise põhjus . </s> </p>
<p> <s> <hi rend="rasvane"> UVA </hi> -kiired ( 320-400 nm ) on eelnimetatutest pikema lainepikkusega ja tungivad seetõttu sügavamale nahka . </s> <s> UVA-kiirte toimel võivad nahka imendunud ravimid - nii nahale määritud kui ka suu kaudu võetud - saada allergeeni omadused . </s> <s> Seetõttu tekib mõnikord mõnda ravimit , näiteks tetratsükliini tarvitaval inimesel päikese käes oleku tagajärjel nahalööve . </s> </p>
<p> <s> <hi rend="rasvane"> Valguslööve piinab nooremaid </hi> </s> </p>
<p> <s> Peale ravimi ja päikesevalguse koosmõjul tekkinud päikeseallergia on ka teisi päikese toimel vallanduvaid haigusi , mis tõenäoliselt on samuti seotud ülitundlikkusega päikesevalguse suhtes . </s> </p>
<p> <s> Kõige sagedasem päikesest tingitud nahahaigus on mitmekujuline valguslööve , mis ilmub nahale pärast esimesi päikseküllaseid päevi või sooja kliimasse puhkusele sõitmise järel , vahel aga ka solaariumi külastamise tõttu . </s> <s> Haiguse all kannatavad põhiliselt noored täiskasvanud - 20-30-aastased naised . </s> <s> Meie kliimas esineb seda haigust ligikaudu 10 protsendil rahvastikust . </s> </p>
<p> <s> Mitmekujulise valguslööbe vallandavad UVA-lainepikkusega kiired . </s> <s> Haiguse põhjus ei ole täpselt teada ja seetõttu on püütud välja selgitada pärilikkuse osa mitmekujulise valguslööbe kujunemisel . </s> <s> Kaksikuid uurides on leitud , et ligikaudu viinedikul juhtudest ilmneb lööve mõlemal kaksikul ja et 12 protsendil esineb haigus ka esimese ringi sugulastel . </s> <s> Täpne haiguse esinemine pole teada , sest mööduva iseloomu tõttu ei ole valguslööve alati arsti visiidile mineku piisav põhjus . </s> </p>
<p> <s> Sügelev nahalööve , mis koosneb väga väikestest või veidi suurematest sõlmekestest , ilmub katmata kehaosadele ( dekoltee piirkond , labakäed , õlavarred ja nägu ) mõnekümne minuti kuni paari tunni pikkuse päikese käes olemise järel . </s> <s> Uuringutega on selgunud , et sagedamini ilmub lööve 1-1,5 tunni või 24 tunni pärast . </s> <s> Haiguse nimi - mitmekujuline valguslööve - on tulnud sellest , et kuigi samal haigel on nahale ilmunud sõlmekesed väga ühesugused , erinevad lööbeelementide mõõtmed ja väljanägemine erinevatel haigetel märgatavalt . </s> <s> Tavaliselt kaob nahalööve , kui päevitamine lõpetatakse või puhkuselt tagasi pöördutakse , ja samal suvel rohkem ei kordu . </s> </p>
<p> <s> Mitmekujuline valguslööve võib avalduda lapseeas kevadeti kõrvalestadele ilmuvate villikestena . </s> <s> Sagedamini esineb seda poisslastel . </s> <s> Lööve võib kaduda spontaanselt mõne päeva pärast , kuid võib kesta ka kuni kaks nädalat . </s> <s> Lööve kipub korduma igal kevadel . </s> <s> Paljudel juhtudel kaob päikesest tingitud nahalööve lapsel 3-4 aasta pärast . </s> </p>
<p> <s> <hi rend="rasvane"> Nõgestõbe võib tekitada ka kunstlik valgusallikas </hi> </s> </p>
<p> <s> Päikesest tingitud nõgestõbe ehk päevitusnõgeslöövet esineb väga harva . </s> <s> Enamik patsientidest on mõõduka kliimaga maades elavad 20-50-aastased naised . </s> <s> Lõunapoolsetel laiuskraadidel on päevitusnõgeslöövet harvem , sest seal on inimesed päikesega rohkem harjunud . </s> </p>
<p> <s> Sügelevad ja mõnikord ka põletustunnet tekitavad kublad ilmuvad nahale mõne minuti kuni poole tunni jooksul pärast päikese kätte minekut ja kaovad tunni aja jooksul , kui päikese eest uuesti varju minnakse . </s> <s> Lainepikkuste diapasoon , mis löövet vallandada võib , on väga lai - 280-760 nanomeetrit . </s> <s> Peale loodusliku päikesevalguse võib lööve tekkida ka mõnede kunstlike valgusallikate toimel . </s> </p>
<p> <s> Kublad ja nahapunetus ilmub neile nahaosadele , kuhu päike otseselt peale paistab , tavaliselt piirdub lööve kaelaväljalõike ja käsivarte nahaga . </s> <s> Kui inimene võtab päikesevanne , on lööve loomulikult laialdasem . </s> </p>
<p> <s> Osal inimestest ilmub lööve nahale ainult üks kord suve alguses , kui esimest korda väga intensiivse päikesevalgusega kokku puututakse , ja suve jooksul enam ei kordu . </s> <s> Lööbe mittekordumise meie kliimas võib tingida ka see , et päikesepaistelisi päevi on vähe . </s> <s> Samuti asjaolu , et inimesed kuplade taastekkimist kartes päikese eest eemale hoiavad . </s> </p>
<p> <s> <hi rend="rasvane"> Kreemid ei aita </hi> </s> </p>
<p> <s> Päikesekaitsekreemid erinevate päikeseallergia vormide korral tavaliselt ei aita , sest need blokeerivad valguse lainepikkusi liiga kitsal alal . </s> <s> Sobivam enese kaitsmise viis on piisavalt nahka kattev kerge riietus . </s> <s> Esimeseks ravivõtteks päevitusnõgeslööbe ilmumisel on kahjustatud nahaosade jahutamine . </s> <s> Päevitusnõgeslööbe korral antakse haigele ka allergiavastaseid antihistamiinikumide tablette , mis vähendavad lööbe tekkimist ja naha sügelemist . </s> </p>
<p> <s> Mõlemad kirjeldatud haigused kestavad aastaid . </s> <s> Et seda ei juhtuks , tuleb enne päikese kätte minekut nahka päikesevalgusega harjutada . </s> <s> Seda saab teha nahahaiguste valgusraviks kasutatavate UVB- ja UVA-lampidega , vajaduse korral ka nähtava valguse allikatega . </s> </p>
<p> <s> <hi rend="kaldkiri"> Maigi Eisen ja Sirje Kaur töötavad Tartu Ülikooli Nahahaiguste kliinikus . </hi> </s> </p></div2>
      </div1>
      <div1 type="ajakirjanumber">
        <head> Horisont 4 , 2002 </head>
        <div2 type="artikkel"><head> <s> Marsi maastikud . </s> <s> Hiidkraatrid ehk basseinid </s> </head>
<p> <bibl> <author> <s> Mihkel Jõeveer </s> </author> </bibl> </p>
<p> <hi rend="rasvane"> <s> Kaksikute , Vähi ja Lõvi tähtkujus liikuv Marss hoiab juulis-augustis Päikese lähedale ning on palja silmaga nähtamatu . </s> <s> Nagu jooniselt 1a näha , on mai alguse planeetide rivistusest vähe järele jäänud . </s> <s> Juulis Marsi nurkkaugus Päikesest väheneb veelgi , Maa ja Marsi vahemaa aga kasvab - 1. juulil oli Marss 390 , 1. augustil 398 miljoni kilomeetri kaugusel . </s> <s> Jooniselt 1b on näha , et augustiks on Maa , Päike ja Marss pea ühel sirgel . </s> <s> Et Marsi orbiidi tasand on ekliptika suhtes veidi kaldu , siis planeet päris täpselt Päikese taha ei kao , 11. augustil möödub ta ( Maalt vaadates ) Päikesest veidi rohkem kui päikese ketta läbimõõdu kauguselt . </s> <s> 14. augustil on Maa-Marsi vahemaa kõige suurem - 399,6 miljonit kilomeetrit , Marsi ketta nurkläbimõõt aga väikseim , vaid 3,5 kaaresekundit . </s> <s> Kui oma orbiidil kiiremini liikuv Maa oleks seni nagu “ põgenenud ” Marsi eest , siis nüüd algab “ jälitamine ” , Maa ja Marsi vahemaa hakkab vähenema , Marsi ketas aga järjest suuremana paistma . </s> </hi> </p>
<p> <s> Eelmises Horisondi numbris oli juttu Marsi meteoriidikraatrite avastamisest ja nende iseärasustest võrreldes Maal ja Kuul asuvatega . </s> <s> Käsitletud said väikeste , keskmiste ja suurte kraatrite omadused . </s> <s> Peale nende leidub Marsil veel hiiglaslikke ringstruktuure , mida nende suuruse tõttu nimetatakse valgala ehk vesikonna mõistes ka basseinideks . </s> <s> Täpset piiri kraatrite ja basseinide vahele pole tõmmatud . </s> <s> Mõnesaja-kilomeetrise läbimõõduga struktuure nimetatakse nii kraatriteks kui basseinideks , neid on Marsil paar tosinat , üle 500-kilomeetrisi aga peaaegu ainult basseinideks . </s> </p>
<p> <s> <hi rend="rasvane"> Maa ja Marsi suurimad ringstruktuurid </hi> </s> </p>
<p> <s> Maa ringstruktuuridest küünivad basseinide klassi piirimaale Lõuna-Aafrika Vabariigis asuv Vredefort ( läbimõõt 300 km , vanus 2023 miljonit aastat ) ja Kanadas Ontarios asuv Sudbury ( läbimõõt 250 km , vanus 1850 miljonit aastat ) . </s> <s> Marsi kolm suurimat plahvatuskraatrit-basseini ületavad Maa suuremaid peaaegu suurusjärgu võrra , nende pindalad on võrreldavad Maa suurriikidega ( vt joon 2 ) . </s> <s> Need on üle 2000-kilomeetrine Hellas , Argyre ( läbimõõt 1200 km ) ja Isidis ( läbimõõt 1100 km ) . </s> <s> Ehkki hiiglaslike ümarbasseinide tekkemehhanism on põhimõtteliselt sarnane meteoriitide vormitud meetriste ja kilomeetriste läbimõõtudega plahvatuskraatrite omaga , on neid raske nimetada meteoriidikraatriteks , sest nad sündisid Marsi kokkupõrgetel päris kopsakate väikeplaneetidega . </s> <s> Näiteks Hellase basseini tekitaja läbimõõt pidi olema 100 km suurusjärgus . </s> </p>
<p> <s> Marsi ümarbasseinidel on olnud oluline osa planeedi pinnastruktuuride kujundamisel . </s> <s> Ainuüksi kolme suurima , Hellase , Argyre ja Isidise “ kausside ” ning neist väljapaisatud ainega paksult kaetud alade pindalad annavad kokku peaaegu poole Marsi kogupindalast . </s> </p>
<p> <s> <hi rend="rasvane"> Hellas </hi> </s> </p>
<p> <s> Maalt on Hellas nähtav Marsi lõunapoolkeral keskosaga 40-ndal laiuskraadil asuva heleda ovaalse laiguna . </s> <s> Itaalia õpetlane Giovanni Schiaparelli arvas Hellases nägevat kahte ristuvat , kogu ala läbivat joonsirget kanalit ning pani neile nimed Alpheus ja Peneris . </s> <s> Marsiringselt orbiidilt tehtud piltidel ( vt joon 3 ) eristub Hellase hele ovaal hästi ümbritsevast piirkonnast , kuid korrapärastest kogu ala läbivatest kanalitest pole mingit märki . </s> <s> See-eest on näha mitmesuguseid muid detaile , sealhulgas erinevate läbimõõtudega löögikraatreid nii Hellase sees kui ka ümbruskonnas . </s> </p>
<p> <s> Hellase ekstreemsus ilmneb kõige paremini mitte otsefotodel , vaid orbitaalse laserkõrgusmõõtja MOLA poolt mõõdetud kõrgusprofiilide abil koostatud reljeefi kaartidel ja diagrammidel ( vt joon 4 ) . </s> <s> MOLA kogutud vaatlused näitavad , et Hellas pole ainult üks Marsi heledamaid paiku , vaid ümbrusest 8-9 kilomeetrit madalam , suhteliselt tasase põhjaga enam-vähem ringjas ala , mida ümbritsevad rahutuma reljeefiga piirkonnad . </s> </p>
<p> <s> Marsi uurijad ei kahtle selles , et Hellase näol on tegemist umbes 4 miljardit aastat tagasi toimunud kosmilise katastroofi tagajärjega , kui planeet Marss põrkus kokku väikeplaneediga . </s> <s> Enne põrget oli Hellase regiooni keskmine kõrgus arvatavasti nullnivoo lähedal , nagu näha joonisel 4. </s> <s> Plahvatusel tekkinud kümmekonna kilomeetri sügavusest basseinist väljapaiskunud kive ja kaljurahnusid lendas laiali kindlasti üle kogu Marsi ning sattus hulgaliselt maailmaruumi , kust osa neist mõne aja pärast jõudis Maale Marsi meteoriitidena . </s> <s> Kokku paisati basseinist välja umbes 30 miljonit kuupkilomeetrit ainet , mis enamasti lendas basseini keskmest kuni 4000 kilomeetri kaugusele , mattes basseini ümbruse varasemad pinnavormid kuni kahe kilomeetri paksuse kihi alla ( vt joon 4 ülemine diagramm ) . </s> <s> Võrreldes sündmust maapealsete mastaapidega , oleks nagu Aafrika mandri suurune ala kaetud hetkeliselt kilomeetripaksuse uue aine kihiga . </s> </p>
<p> <s> Hellase põhja mõningaid pinnavorme võib näha joonisel 5. </s> <s> Millised protsessid on kõnealust piirkonda kujundanud , sellest on veel vähe teada , Marsi geoloogia astub alles esimesi samme . </s> <s> Arvatavasti varsti pärast Hellase tekkimist kogunes tema põhja vett , ning basseini esialgselt praegusest sügavam ja kumeram põhi täitus mõnevõrra settekivimitega . </s> <s> Kuid vee sissevoolusänge on siiski vähe näha . </s> <s> Hiljem vesi ilmselt külmus , tekkisid jäätunud järved , aegamööda vesi ja jää aurus või imbus pinnasesse . </s> <s> Tänapäeval on Hellase põhja pinnakiht kuiv ja sisaldab palju kergesti lenduvat tolmu ning mõistatuslikke pinnavorme ( joon 6 ) . </s> <s> Just Hellasest saavad alguse Marsi suured tolmutormid . </s> </p>
<p> <s> Lõpuks Hellase paradoksist : ta on sedavõrd suur , et teda on raske märgata ! </s> <s> Hellase hiigelkraater-bassein ei paista välja fotodel . </s> <s> MOLA vaatluste vahendusel on ta ilmekalt näha tänu sellele , et joonisel 4 on horisontaalvahemaade mastaap 200 korda rohkem kokku surutud võrreldes vertikaalteljel asuvate kõrgustega . </s> <s> Nii jääb mulje , et tegemist on järskude nõlvadega kraatriga . </s> <s> Tegelikult on Hellase nõlvade kalle looduses väike , isegi kõige järsemas osas keskmiselt ainult üks kraad ( tõus-langus 1,75 meetrit 100 meetri kohta ) . </s> <s> Kui kunagi matkajad peaksid Marsil kõndima , siis on neil üsna raske märgata , millal nad basseini ümbrise kõrgeimale kohale jõuavad ja sealt laskumist alustavad või millal laskumine asendub horisontaalse liikumisega basseini põhjal . </s> <s> Hellas pole siin erand , ka teiste suurte ümarbasseinide nõlvad on lauged . </s> <s> Üldiselt kehtib reegel - mida suurem kraater , seda väiksem on tema sügavuse ja läbimõõdu suhe ning laugemad on nõlvad . </s> <s> Eesti tuntuima , paljudele oma silmaga nähtud Kaali meteoriidikraatril on 110-meetrise läbimõõdu juures sügavuse-läbimõõdu suhe 1 : 7. Hellasel vastavalt 1 : 400. </s> </p>
<p> <s> <hi rend="rasvane"> Argyre bassein </hi> </s> </p>
<p> <s> Hellasest 2 korda väiksema läbimõõduga Argyre ringstruktuur ( joon 7 ) asub samuti Marsi lõunapoolkera kesklaiustel , jäädes parajasti väljapoole Hellase mitmetuhande kilomeetrilisest ringvallist . </s> <s> Argyre bassein jääb Hellasele alla ka sügavuselt ( keskmine sügavus -2,9 km ) , Hellasega võrreldes on ta tõenäoselt rohkem täidetud setetega . </s> <s> Argyre “ kausi ” mahutavus , 4 miljonit kuupkilomeetrit , on 15 korda väiksem Hellase omast , aga tema valgala on enam-vähem sama suur kui Hellasel - 20 miljonit ruutkilomeetrit . </s> </p>
<p> <s> Lõuna poolt siseneb Argyresse vähemalt kolm suurt kuivanud jõesängi pikkustega 326 , 570 ja 660 kilomeetrit . </s> <s> Neist lühima - Dzigai Vallese - suudmeala on näha joonisel 8. </s> <s> Seetõttu arvatakse , et minevikus võis Argyre sisaldada rohkem vett kui Hellas , vesi võis sinna koguneda põhiliselt Lõuna polaarmütside sulamise aegadel . </s> <s> Optimistlikumad uurijad argumenteerivad , et kunagi võis kogu bassein olla täidetud ja ülegi ajada , basseini põhjaosas asuva Uzboi oru kaudu võis toimuda väljavool Põhja madalikele . </s> <s> Väljavoolu kaudu bassein täielikult tühjeneda ei saanud , sest Uzboi suue on märksa kõrgemal basseini põhjast . </s> <s> Lõplikult pidi ta tühjenema vee aurumise , sublimeerumise või pinnasesse imbumise toimel . </s> <s> Vee lõpliku kadumise eel olid basseinis arvatavasti jääjärved . </s> <s> Igatahes arvavad mitmed uurijad , et nad on leidnud Argyres jää tegutsemise jälgi , basseini nõlvadel võisid olla isegi liustikud . </s> <s> Pärast vee ja jää kadumist kujundab Argyret põhiliselt tuul . </s> </p>
<p> <s> <hi rend="rasvane"> Isidise bassein ja Beagle 2 </hi> </s> </p>
<p> <s> Isidise rohkem kui tuhande-kilomeetrine bassein asub Marsi ekvaatorist veidi põhja pool , Põhja tasandike ja Lõuna kõrgmaa vahelisel huvitaval üleminekualal . </s> <s> Isidise lõunapoolne osa on näha joonisel reljeefikaardi ülaosas paremal . </s> <s> Hellase ja Isidise ümbrisvallid osaliselt kattuvad . </s> <s> Suures plaanis on Isidis näha joonisel 9 , kus ilmneb selgelt plahvatuskraatritele omane ringjas struktuur . </s> </p>
<p> <s> Isidise põhi on tasasem kui Hellase oma . </s> <s> Arvatavasti on tegemist kunagise laavaväljaga , mida miljardite aastate kestel on töödelnud vesi , jää ja tuul . </s> <s> Isidise põhjal on suhteliselt vähe väikesi meteoriidikraatreid läbimõõduga alla 120 meetri . </s> <s> See annab arvatavasti tunnistust suhteliselt tugevast tuule tekitatud erosioonist . </s> </p>
<p> <s> Mõne aasta pärast on lootus saada põhjalikke andmeid Isidise pinnakihi omaduste kohta , sest sinna on planeeritud Suurbritannia kosmosesõiduki Beagle 2 maandumispaik . </s> <s> Charles Darwinile aastatel 1831-1836 ümbermaailmasõidu teinud purjeka Beagle järgi nime saanud Beagle 2 on väike 60-kilogrammine kosmosesond , mis on üks osa Euroopa Kosmoseagentuuri projektist Mars Express . </s> <s> Beagle 2 on eurooplaste esimene katse laskuda Marsile . </s> <s> Praeguste plaanide järgi alustab Mars Express teed 2003. aasta juunis . </s> <s> Sama aasta detsembris peaks Beagle 2 eralduma Marsi ümber orbiitlevast emalaevast ( joon 10 ) , ning algul aerodünaamilist pidurdust , seejärel langevarju ja õhupatju kasutades tegema pehme maandumise Isidise basseini põhjale . </s> </p>
<p> <s> Isidis valiti maandumispaigaks mitmete kaalutluste põhjal . </s> <s> Esiteks , tänu ala madalusele on seal atmosfääri tihedus suhteliselt suur ja langevarju kasutamine efektiivne . </s> <s> Teiseks , radarvaatlustest on teada , et Isidise alal on suhteliselt vähe kaljusid , seega oht maandumisel takerduda mõne kaljunuki külge on suhteliselt väike . </s> <s> Kolmandaks , ala on ekvaatori lähedal ja suhteliselt soe , mis võimaldab jaama hoidmist töötemperatuuril väiksema energiakuluga . </s> <s> Marsi päeval saadakse energiat päikesepatareidelt , öösel liitiumioonpatareidelt . </s> <s> Beagle 2 töö kestab Marsi pinnal 180 Marsi päeva ehk pool Maa aastat . </s> <s> Kogutud andmed saadetakse Maale Mars Express Orbiteri ja juba praegu Marsi juures töötava USA uurimisjaama Mars Odyssey vahendusel . </s> </p>
<p> <s> Ehkki kaalult väike , kannab Beagle 2 terve hulga seadmeid mitmelaadsete pinnaseproovide tegemiseks . </s> <s> Kõigepealt otsitakse kunagise võimaliku elu jälgi . </s> <s> Selleks analüüsitakse orgaaniliste ühendite isotoopkoostisi nii Marsi pinnal kui ka kuni kahe meetri sügavusel , milleks pinnaseproove võetakse spetsiaalse puurmasina abil . </s> <s> Uuritakse ka anorgaanilisi ühendeid ja pinnase mineraloogilist koostist . </s> <s> Tõenäosus maanduda paigas , kus praegu kõige primitiivsemagi elu jälgi võiks leiduda , on tühine . </s> <s> Kui kuskil sealkandis siiski elusorganismid eksisteerivad , peaksid nad ainevahetuse kaudu jätma jälgi Marsi atmosfääri , näiteks metaani kaudu . </s> </p>
<p> <hi rend="kaldkiri"> <s> MIHKEL JÕEVEER ( 1937 ) on Tartu Observatooriumi kosmoloogia osakonna vanemteadur , Tartu Tähetorni Kalendri toimetaja . </s> <s> Füüsika-matemaatikakandidaat . </s> </hi> </p>
<p> <s> <hi rend="rasvane"> Pildid : </hi> </s> </p>
<p> <s> -. Joon 1a . </s> <s> Päikesesüsteemi Maa-tüüpi planeetide seis 1. juulil 2002 vaadatuna põhja poolt . </s> <s> Keskel Päike ( kollane ) , seejärel Merkuur ( roheline ) , Veenus ( valge ) , Maa ( sinine ) ja Marss ( punane ) . </s> <s> Planeetide orbiitide ekliptika tasandist kõrgemal asuvad osad on sinised , allpool olevad rohelised . </s> <s> John Walkeri järgi . </s> </p>
<p> <s> -. Joon 1b . </s> <s> Maa-tüüpi planeetide seis 1. augustil 2002. </s> <s> John Walkeri järgi . </s> </p>
<p> <s> -. Joon 2. </s> <s> Hellase ja Argyre basseinide suuruse võrdlus USA territooriumiga . </s> </p>
<p> <s> -. Joon 3. </s> <s> Marsiringsel orbiidil töötava Mars Global Surveyor tehtud fotode põhjal koostatud Marsi pildil on Hellas nähtav pildi alumises osas asuva heleda ovaalse laiguna . </s> <s> Marsi ketta allservas on Lõuna polaarmüts . </s> <s> NASA/JPL/Malin Space Science Systems </s> </p>
<p> <s> -. Joon 4. </s> <s> Hellas ja tema ümbrus laserkõrgusmõõtja MOLA andmete põhjal . </s> <s> Pildi ülaosas on Hellase keskmine kõrgusprofiil . </s> <s> Allpool oleval reljeefi kaardil on kõrgused markeeritud värvidega ( madalamad kohad on sinakaslillad , kõrgemad punased , vahepealsed sinised , rohelised , kollased , vt ka joon lk ) , Hellase basseini tasane põhi ( sinakaslilla ) on kaardi keskosas , paremal ülal on näha Isidise basseini lõunapoolne osa ( sinine ) . </s> <s> GSFC/NASA </s> </p>
<p> <s> -. Joon 5. </s> <s> Osa Hellase basseini põhja reljeedikaardisr , ülal paremal on näha üleminek basseini nõlvale . </s> <s> MOLA Science Team , MGS , NASA </s> </p>
<p> <s> -. Joon 6. </s> <s> Hellase basseini põhja 2,9 x4 , 1-ruutkilomeetrise ala otsefoto mõistatuslike pinnavormidega . </s> <s> NASA/JPL/Malin Space Science Systems </s> </p>
<p> <s> -. Joon 7. </s> <s> Arvutigraafikana esitatud Argyre basseini üldplaan , värvid Viking Orbiteride fotode järgi , reljeef MOLA andmete põhjal . </s> <s> MOLA Science Team ja G. Shirah , NASA GSFC Scientific Vizualization Studio </s> </p>
<p> <s> -. Joon 8. </s> <s> Argyre basseini suubuvas Dzigai orus võisid kunagi voolata Lõuna polaarmütsi sulaveed . </s> <s> Mola Science Team , MGS , NASA </s> </p>
<p> <s> -. Joon 9. </s> <s> Isidise reljeefkaart MOLA andmete põhjal ( sinised madalamad , rohelised keskmised , punakad kõrgemad alad ) . </s> <s> Basseini korrapärast ringstruktuuri moonutavad mõnevõrra pildi vasakul serval asuvatest vulkaanidest Nili Patera ja Meroe Patera kunagi lähtunud laavavood . </s> <s> MOLA/NASA , Adrian Lark , Nick Hoffman </s> </p>
<p> <s> -. Joon 10. </s> <s> Nii peaks välja nägema 2003. aasta detsembris toimuv Beagle 2 eraldumine Mars Expressist . </s> <s> ESA </s> </p></div2>
      </div1>
      <div1 type="ajakirjanumber">
        <head> Horisont 5 , 2002 </head>
        <div2 type="artikkel"><head> Lugesin üht raamatut </head>
<p> <bibl> <author> <s> Toomas Kirt </s> </author> </bibl> </p>
<p> <s> James S. Albus </s> </p>
<p> <s> Alexander M. Meystel </s> </p>
<p> <s> “ Engineering of Mind : An Introduction to the Science of Intelligent Systems ” </s> </p>
<p> <s> Wiley , 2001 </s> </p>
<p> <s> <hi rend="rasvane"> Vaimu modelleerimine </hi> Inimest on ikka edasi viinud uudishimu ja soov kõike teada saada . </s> <s> Kuigi tundub , et inimene ise on endale kõige lähemal , pole meil veel siiani arusaamist , kuidas me mõtleme , tegutseme , lahendame probleeme jne. </s> <s> Et minu uurimistöö on seotud tehisintellektiga ja andmeanalüüsi meetoditega , olen püüdnud tutvuda ka inimese mõtlemisprotsessiga . </s> <s> Nii sattus minu kätte ameerika teadurite James S. Albuse ja Alexander M. Meysteli raamat “ <hi rend="kaldkiri"> Engineering of Mind </hi> , ” mis ilmus kirjastuse Wiley sarjas <hi rend="kaldkiri"> Series on Intelligent Systems </hi> 2001. aastal . </s> <s> Järgnevalt sooviksin tutvustada Eesti lugejale uusi mõtteid , hüpoteese ja arusaamu inimese olemusest , mis on tekkinud seoses tehisintellekti arendamisega . </s> <s> Piirdun vaid esimestes peatükkides sisalduvate mõtetega , sest raamatu teine pool on pühendatud reaalajas toimivatele kontrollsüsteemidele , mis juhivad iseseisvalt mingeid süsteeme , ning need võiksid jääda järgmise kirjutise sisuks , kui olen neid isegi kasutanud . </s> <s> James S. Albuse ja Alexander M. Meysteli pakutud mudel ei ole kindlasti veel lõplik , sest uurimistöö tehisintellekti alal jätkub . </s> </p>
<p> <s> <hi rend="rasvane"> Vaimu/hinge modelleerimine </hi> </s> </p>
<p> <s> Nagu pealkirjaski mainitud , on tegemist vaimu modelleerimisega . </s> <s> Aga mis on vaim ? </s> <s> Vaim ei ole füüsiline asi . </s> <s> Pole kahtlustki , et see erineb inimese ajust , nagu ka elu erineb inimese kehast . </s> <s> Vaim on protsess , nagu ka elu on protsess . </s> <s> Vaimu protsess leiab aset inimese ajus , samuti nagu elu protsess toimub kehas . </s> <s> Võib ka tuua niisuguse võrdluse - vaim on protsess , mis toimub ajus , nagu programm on protsess , mis jookseb arvutis . </s> </p>
<p> <s> Tänapäeval uuritakse väga intensiivselt mõlemat - nii tehis- kui ka naturaalset/looduslikku intellekti . </s> <s> Nendes valdkondades on jõutud ajajärku , mil kunagi müstiliseks peetud alal toimub teaduslik uurimistöö . </s> <s> Mida enam laieneb teadmine inimvaimu ülesehitusest ja toimimisest , seda vähem jääb ruumi uskumusteks ja müütideks . </s> <s> Usutakse ju sellesse , mille olemasolu ei saa täpselt kontrollida . </s> </p>
<p> <s> Vaatamata edusammudele ei ole intellekti uurimises siiski veel märkimisväärset murrangut saavutatud . </s> <s> Kuigi parimad algoritmid on võimelised mängima malet ja võitma isegi maailmameistreid , ei suuda arvuti siiani jäljendada 6-aastase lapse arusaamist kõnest . </s> <s> Seega ei ole arvuti arenenud veel piisavalt intelligentseks . </s> <s> Ent mis on intelligents ? </s> <s> Käesoleva kirjatüki raames võiks intelligentsi defineerida kui süsteemi võimet käituda otstarbekalt tundmatus keskkonnas , kusjuures otstarbekas on niisugune käitumine , mis suurendab tõenäosust , et süsteemi eesmärk saavutatakse . </s> </p>
<p> <s> Bioloogiliste olendite põhieesmärgiks on oma geenide levitamine . </s> <s> Inimese puhul saab seda vaadelda nii füüsilisest kui ka vaimsest vaatevinklist . </s> <s> Viimasel juhul on tegemist ideede ja tõekspidamiste levitamisega . </s> <s> Nagu juba definitsioonis öeldud , annab kõrgem intelligents eelise , võrreldes vähemintelligentsetega , oma eesmärkide saavutamisel . </s> <s> Mida kõrgem intellekt , seda paremini suudab indiviid oma tegevust ette planeerida ja hinnata , mida üks või teine lahendustee endaga kaasa toob , ning valida välja parima tegevusplaani . </s> </p>
<p> <s> Inimaju on peetud arvutusorganite süsteemiks , mis on välja arenenud loodusliku valiku teel - lahendamaks probleeme , millega meie esivanemad seisid silmitsi , kui oli vaja küttida ja seejuures ära tunda liikuvaid objekte , taimi , loomi ning teisi inimesi . </s> <s> Seda hüpoteesi on sageli nimetatud ka vaimu arvutuslikuks teooriaks . </s> <s> Vastavalt kõnealusele teooriale on võimalik kõiki vaimu olekuid kirjeldada arvutatavaina ning neid on võimalik uurida ja realiseerida arvutis . </s> <s> Näiteks soovi võib käsitleda kui eesmärki , mõtlemist ja ettekujutamist kui simulatsiooni . </s> <s> Tajumine on arvutuslik protsess , mis töötleb ümber ja talletab tajuorganite kaudu saadud informatsiooni . </s> <s> Planeerimine on tee otsimine lähteolekust soovitud eesmärgi saavutamiseni . </s> <s> Motivatsioon on hulk parameetreid , millega määratakse prioriteedid . </s> <s> Proovimine on täidetavad tegevused , et eesmärki saavutada . </s> <s> Emotsioone kasutatakse plaanide , objektide , situatsioonide kulu/kasu/riski hindamiseks ja selle alusel valikute tegemiseks . </s> </p>
<p> <s> <hi rend="rasvane"> Teadmised ja taju </hi> </s> </p>
<p> <s> Millegi teadmine on väga lai mõiste . </s> <s> Teadmised võivad olla üsnagi mitmesugused , näiteks eneseteadvus , kogemustega saadud teadmised ( pliit on kuum ) , oskused ( suusatamine ) , informeeritus millestki ( kell on üks ) , uskumus millessegi ( päkapikud toovad kommi ) . </s> <s> Teadmised on kõik eespool loetletu ja enamgi veel . </s> <s> Teadmised hõlmavad igasugust informatsiooni ümbritseva maailma ja iseenda kohta . </s> </p>
<p> <s> Teadmisi omandatakse õppimise teel . </s> <s> Elusloodus on õppinud läbi evolutsioonilise arengu ning teadmiste omandamise mehhanismiks on olnud muteerumine ja looduslik valik . </s> <s> Looduslik valik on võimaldanud jätkata nendel , kes on paremini kohanenud ümbritseva keskkonnaga . </s> <s> Üksikud isendid omandavad teadmisi protsessi abil , mis talletab ajus eluajal omandatud kogemust . </s> </p>
<p> <s> Intelligentsed süsteemid suudavad vahetada omavahel olemasolevaid teadmisi kommunikatsiooni/suhtlemise teel . </s> <s> Suhtlemine toimub , kasutades keelt ehk edastaja ja vastuvõtja poolt samamoodi tõlgendatavaid märke . </s> <s> Keele tekkimiseks on vaja vähemalt kahte indiviidi ja seda , et neil oleks üksteisele midagi öelda . </s> </p>
<p> <s> Teadmisi loovad ajus sisendsignaalid . </s> <s> Aju , ja vaimu selle sees , mõjutavad kahte tüüpi signaalid - sisemised ja välised . </s> <s> Sisemised on need , mida tekitab aju ise , nagu näiteks nälg , hirm , armastus ja muud tunded , mis on vajalikud maailmas toimetulekuks ning valikute tegemiseks . </s> <s> Välised signaalid on need , mis jõuavad ajju meeleorganitest ja kirjeldavad ümbritsevat keskkonda . </s> <s> Saadud informatsiooniga loob aju dünaamilise maailma ja selle toimimise mudeli . </s> </p>
<p> <s> Tajuorganitest saadud informatsioon on vahetu ja seda võrreldakse eelnevalt ajus talletatud informatsiooniga , et anda tajutavale sümboolne tähendus ning see klassifitseerida . </s> <s> Klassifitseerimiseta ei saaks inimene aru , et vaadeldav karvane vurrudega objekt on näiteks kass . </s> <s> Kuidas aga aju käsitleb sümboolset informatsiooni , see on hetkel veel kaunis selgusetu . </s> <s> Tajumine võimaldab aru või teada saada , kuidas maailm näeb välja meeleorganite vahendusel . </s> <s> Tajumine võimaldab koguda ja kinnitada teadmist ning korras hoida sisemist ettekujutust välisest maailmast . </s> </p>
<p> <s> Tajumise juures on oluline tähelepanu ja selgusele jõudmine , mis on tähtis . </s> <s> Iga intelligentse süsteemi jaoks on kõige tähtsam see , mis toimub siin ja praegu . </s> <s> Mida kaugemal , seda ebaolulisem objekt/sündmus inimesele näib . </s> <s> Kuna tajuorganitega ei ole võimalik tajuda ümbritsevat maailma kogu selle mitmekesisuses , siis pööratakse tähelepanu peamiselt olulistele detailidele . </s> <s> Seetõttu on ka näiteks inimese näpuotsad palju tundlikumad kui ülejäänud käsi . </s> </p>
<p> <s> Informatsiooni talletatakse ajus hierarhiliselt . </s> <s> Näiteks nägemisel tekib objektist kahte liiki infot - mis asi ja kus asub . </s> <s> Ajus on konkreetsed piirkonnad , mis tegelevad teatud liiki informatsiooni töötlemisega . </s> <s> Näiteks asuvad atribuudid , millega kirjeldatakse loomi , samas aju regioonis , mis on seotud kuju , värvi ja liikumisega . </s> </p>
<p> <s> <hi rend="rasvane"> Eesmärgi seadmine ja planeerimine </hi> </s> </p>
<p> <s> Nagu juba mainitud - intelligentse süsteemi jaoks on oluline omada tegutsemise eesmärki ja püüda seda saavutada . </s> <s> Eesmärk on soovitud tulemus või maailma olek , mida käitumisega on kavas saavutada või säilitada . </s> <s> Peaeesmärk on intelligentse süsteemi olemise aluseks . </s> <s> Intelligentne süsteem ei rända sihitult maailmas ringi ning ei reageeri lihtsalt refleksidega ümbritsevale keskkonnale , vaid toimib nii , et kõige otstarbekamalt saavutada seatud siht . </s> <s> Seega - intelligentses süsteemis on peamine eesmärgi olemasolu . </s> </p>
<p> <s> Kui on seatud eesmärk , siis peab toimima mingi süsteem , mis võimaldab seatud sihti saavutada . </s> <s> Peab toimuma planeerimise ja valikute tegemise protsess . </s> <s> Olgu näiteks lihtne ülesanne - minna poodi süüa ostma . </s> <s> Poodi mineku soov on kirjeldatav kaunis lihtsalt - mine poodi ja osta süüa . </s> <s> Tegelikkuses on sellega seotud hulk tegevusi , mida on vaja samuti planeerida - mine poodi , otsi toit , osta toit , tule tagasi . </s> <s> Poodi minemine tähendab omakorda , et peame riietuma , ukse avama , õue minema , jne. </s> <s> Riietumine tähendab , et peame teadma , milline ilm õues on jne. </s> <s> Ukse avamine sisaldab endas motoorseid tegevusi , nagu võtme võtmine ja asetamine lukuauku ning keeramine , mida me teeme instinktiivselt ilma sellele tegevusele palju mõtlemata . </s> <s> Kui vaatame poest söögi ostmise plaani , siis näeme , et tegemist on hierarhilise planeerimisega . </s> <s> Iga tegevus sisaldab omakorda alamtegevusi , mis jagunevad kuni instinktiivsete tegevusteni välja . </s> </p>
<p> <s> Valikuid aitavad teha emotsioonid , mis on kui bioloogilised kulufunktsioonid , ning võimaldavad hinnata , kui palju mingi tegevusega endale heaolu luuakse . </s> <s> Näiteks soovime valida välja söögipala , kuid ninaga tajutav lõhn viitab sellele , et toit ei ole kõige värskem . </s> <s> Selle söömisega ei ole võimalik oma heaolu parandada ja seetõttu jääb toit söömata . </s> <s> Samas - kui inimene on olnud päevi näljas , siis suudab ta ka pisut kahtlase söögiga enda heaolu suurendada . </s> </p>
<p> <s> Tehisintellekti loomisel on oluliseks küsimuseks , kuidas anda masinale eneseteadvus , mida võib ka hingeks nimetada . </s> <s> Inimese mõtetes on ikka veel elujõus dualism ja paljuski peetakse teadlikku vaimu ( hinge , karmat ) millekski muuks kui ajutegevuse tulemiks . </s> <s> Seetõttu on kõnealuses raamatus kandvaks ideeks vabanemine vaimu uurimist kammitsevast dualismist , mille alusel on olemas kaks teineteisest sõltumatut alget - mateeria ja vaim ( Descartes'il <hi rend="kaldkiri"> res extensa </hi> ja <hi rend="kaldkiri"> res cogitans </hi> ) . </s> <s> Lihtne hüpotees teadvuse kirjeldamiseks oleks , et teadvus esineb igas süsteemis , mis on piisavalt keerukas esitamaks ümbritseva maailma keerukust ja dünaamikat sisemises maailmamudelis . </s> <s> Eneseteadvus on igas süsteemis , mis lisab oma sisemisse maailmamudelisse iseenda objekti . </s> <s> Paljuski põhinevad religioonid ideel , et inimese hing elab pärast surma , seda saaks uue mudeli järgi kujutada kui inimese objekti kaasinimeste maailmamudelis . </s> <s> Mida tugevam isiksus , seda kauem inimene kestab teiste inimeste sisemaailmas . </s> </p>
<p> <s> <hi rend="rasvane"> Tulevikuvaade </hi> </s> </p>
<p> <s> Selline oleks lühike kirjeldus olemasolevast ( loomulikult on ka nende ridade kirjutamise ajal maailmapilt oluliselt avardunud ) teadmisest , kuidas inimvaim toimib . </s> <s> Raamatu autorid on antud teadmise põhjal loonud süsteemi , mis , paigaldatuna ühele sõidukile , suudab planeerida oma tegevust jõudmaks sihtmärgini ning takistuste ilmnemisel teha ka plaanidesse muudatusi . </s> <s> Kahtlemata on see alles algus keerulisemate süsteemide väljatöötamisele . </s> </p>
<p> <s> Aju sisaldab umbes 10 <hi rend="ülaindeks"> 11 </hi> neuronit , millest enamik saab informatsiooni tuhandetest sisenditest sünapsidest ja väljastab sõnumeid sadadele väljunditele sagedusega 100Hz . </s> <s> Täpne aju mudel teostab umbes 10 <hi rend="ülaindeks"> 16 </hi> operatsiooni sekundis . </s> <s> Kuid funktsionaalne samaväärsus ajuga on võimalik saavutada palju madalama arvutustasemega , sest bioloogilises ajus toimivad neuronid on mürarikkad ja ebausaldatavad . </s> <s> Seega hinnatakse , et aju arvutusväärtus on umbes 10 <hi rend="ülaindeks"> 13 </hi> operatsiooni sekundis . </s> <s> Kui iga sünaps suudab talletada ühe biti informatsiooni , siis aju mälumaht võiks olla ideaaljuhul umbes 10 <hi rend="ülaindeks"> 14 </hi> baiti . </s> <s> Hinnatakse , et umbes 10 000 ajurakku sureb päevas . </s> <s> Sellest tulenevalt võib aju mälumahuks võtta paar suurusjärku madalama arvu , milleks on 10 <hi rend="ülaindeks"> 11 </hi> baiti ( 100 Gb ) . </s> <s> See on juba hetkel arvutites olemas . </s> <s> Kui vaadata , kuidas viimasel ajal on kasvanud protsessorivõimsus , siis hinnanguliselt 30 aastaga on võimalik saavutada kümmekonna tavalise lauaarvutiga samasugune arvutusvõimsus , nagu seda on inimajul . </s> </p>
<p> <s> Niisiis on vähem kui inimpõlvega võimalik luua inimese ajuga samaväärset arvutusvõimsust omav tehisarvutusmasin . </s> <s> Kui selle ajaga tehakse ka oluline murrang tehisintellekti väljatöötamisel , siis on oodata olulist muutust meie maailmapildis ning seega oleks vaja ka luua teatav ühiskondlik valmisolek selleks murranguks . </s> <s> Miski , mis on meie enda loodud , saab meiega intellektilt samaväärseks , kui mitte ei osutu veelgi võimekamaks . </s> <s> Seega tuleb seada vaim valmis , et järgmise põlvkonna moodustavad mitte ainult meie bioloogilised järeltulijad , vaid ka inimeste poolt loodud tehislikud järeltulijad , kes kannavad meid ja meie ideid edasi oma maailmamudelis . </s> </p>
<p> <s> <hi rend="kaldkiri"> Toomas Kirt , TTÜ doktorant </hi> </s> </p>
<p> <s> <hi rend="rasvane"> Pildid : </hi> </s> </p>
<p> <s> -. Raamatu “ Engineering of Mind : An Introduction to the Science of Intelligent Systems ” kaas </s> </p></div2>
      </div1>
    </body>
  </text>
</TEI>
</teiCorpus>
</teiCorpus>
